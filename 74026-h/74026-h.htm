<!DOCTYPE html>
<html lang="it">
<head>
  <meta charset="UTF-8">
  <title>Terremoto | Project Gutenberg</title>
  <link rel="icon" href="images/cover.jpg" type="image/x-cover">
  <style>
body {margin-left: 10%; margin-right: 10%;}

p {margin-top: .5em; margin-bottom: 0em; line-height: 1.2; text-align: justify;}
p.indr {text-align: right; margin-right: 5%;}
.center {text-align: center; text-indent: 0;}
.title {text-align: center; font-size: 130%; margin-top: 2em; margin-bottom: 3em;}

div.booktitle {page-break-before: always; padding: 3em;}
div.titlepage {text-align: center; margin: 0 5%; padding: 2em 0; page-break-before: always; page-break-after: always;}
div.titlepage p {text-align: inherit;}
div.verso {text-align: center; padding-top: 2em; font-size: 95%; margin: 0 10%;}
div.verso p {text-align: inherit;}
div.somm {page-break-before: always; padding-top: 3em;}
div.chapter {page-break-before: always; padding-top: 3em;}
div.chapter h2 {page-break-before: avoid;}

h1,h2,h3,h4 {text-align: center; font-style: normal;
font-weight: normal; line-height: 1.5;}
h1 {font-size: 150%;}
h2 {font-size: 140%; margin-top: 1em; margin-bottom: 2em; page-break-before: avoid;}
h3 {font-size: 120%;}
h4 {font-size: 110%;}

span.smaller {display: block; font-size: 85%; margin: .5em 5%; line-height: 1.2em;}

hr {width: 70%; margin-top: 1em; margin-bottom: 1em; margin-left: 15%; margin-right: 15%; clear: both;}
hr.mid {width: 50%; margin-left: 25%; margin-right: 25%;}
hr.silver {width: 90%; margin-left: 5%; margin-right: 5%; border-top: none; border-right: none; border-bottom: thin solid silver; border-left: none;}
.x-ebookmaker hr.silver {display: none;}

a.tag {vertical-align: .3em; font-size: .8em; font-style: normal;  font-weight: normal; text-decoration: none; padding-left: .1em;  line-height: 0em; white-space: nowrap;}
div.footnotes {page-break-before: always; font-size: 90%; padding-top: 3em;}
.footnotes h2 {margin-bottom: 2em; font-size: 115%;}
div.footnote {margin-left: 2.5em; margin-right: 2em;}
div.footnote>:first-child {margin-top: 1em;}
div.footnote .label {display: inline-block; width: 0em; text-indent: -2.5em; text-align: right;}

.pagenum  {position: absolute; right: 2%; font-style: normal; font-weight: normal; text-decoration: none; font-size: 65%; text-align: right; color: #999999; background-color: #ffffff; clear: left;}

.pad6 {margin-top: 6em;}
.pad2 {margin-top: 2em;}

.small {font-size: 85%;}
.large {font-size: 115%;}
.x-large {font-size: 130%;}
.main-t {font-size: 200%;}
.g {letter-spacing: .2em;}
.smcap {font-variant: small-caps;}
.lowercase {text-transform: lowercase;}

ul {list-style-type: none; line-height: 1em;}
li {padding-left: 1.5em; text-indent: -1em;}
sup {vertical-align: .3em;}

table {margin: auto; border-collapse: collapse;}
.indice {width: 80%; line-height: 1em; margin-top: 2em;}
.indice td {vertical-align: top; padding-left: 1.5em; text-indent: -1em;}
.indice td.cap {text-align: right; vertical-align: top; white-space: nowrap;}
.indice td.pag {text-align: right; vertical-align: bottom; white-space: nowrap;}

.tnote {background-color: #f7f1e3; color: #000; padding: 1em 1em 2em 1em;
  margin: 3em 10%; font-family: sans-serif; font-size: 90%; page-break-before: always;}
.tntitle {text-align: center; text-indent: 0; padding: 1em; font-size: 120%; margin-bottom: 1em;}
.tnote p {padding: 0 1em;}
.covernote {visibility: hidden; display: none;}
.x-ebookmaker .covernote {visibility: visible; display: block;}

.poem {text-align: left; font-size: 95%; margin: 1em 10%;}
.stanza {margin: 1em auto;}
.poem p.i01 {margin: 0; padding-left: 3em; text-indent: -3em;}
.poem p.i05 {margin: 0; padding-left: 3em; text-indent: 1em;}
.dotted {letter-spacing: .2em;}
</style>
</head>
<body>

<div class="booktitle">
<h1>
TERREMOTO
</h1>
</div>

<hr class="silver">

<div class="titlepage">
<p class="x-large">
PARMENIO BETTÒLI
</p>

<p class="pad2 main-t g">
TERREMOTO
</p>

<p class="pad2">
STORIA DEL SECOLO XVI
</p>

<p class="pad6">
<span class="large">MILANO</span><br>
GALLI E OMODEI, EDITORI-LIBRAI.<br>
<span class="small">Galleria Vittorio Emanuele, 17.<br>
1878.</span>
</p>
</div>

<div class="verso">
<hr class="mid">
<p>
PROPRIETÀ LETTERARIA
</p>

<p>
Milano. Tip. Fratelli Treves
</p>
<hr class="mid">
</div>

<div class="somm">
<hr>
<p class="center x-large"><a href="#indice" id="indfront">INDICE</a></p>
<hr>
</div>

<div class="chapter">
<p>
<span class="pagenum" id="Page_1">[1]</span>
</p>

<p class="title">
TERREMOTO
</p>

<h2 id="parte1"><i>PARTE PRIMA</i>.
<span class="smaller">CAMIA E NICELLI</span></h2>
</div>

<h3 id="cap1"><span class="smcap">Capitolo I.</span>
<span class="smaller">L’arrivo del Papa.</span></h3>

<p>
Chi, sul finir d’aprile dell’anno di grazia 1538, nel
pomeriggio del sabato precedente la domenica delle
Palme, si fosse trovato fra le mura allora nuovamente
instaurate della buona città di Parma, non
avrebbe mancato di meravigliarsi dello insolito moto
e della ressa tumultuosa che ne animava le vie.
</p>

<p>
Un’onda fitta — in cui uomini e donne, giovani e
vecchi, laici e religiosi, cavalieri e pedoni, nobili e
plebei, andavano necessariamente confusi — scaturendo,
a mo’ di fiumana, dalla piazza maggiore e gonfiandosi
vievia de’ confluenti che le tributavano le
varie strade sboccanti in quella di San Michele; procedeva
ansiosa, per questa verso la porta del medesimo
nome, che aprivasi allora, come adesso, nel lato
orientale della città.
</p>

<p>
A differenza delle folle de’ nostri giorni che — per
la modestia e la uniformità del vestire — sembrano
<span class="pagenum" id="Page_2">[2]</span>
reggimenti di truppa o migrazioni di formiche; quelle
de’ tempi andati offrivano le più gradevoli varietà e
di tinte e di fogge: pannolani e sciamiti da’ smaglianti
colori, bianchi zendadi, lucidi elmetti, piume
svolazzanti, gonfaloni effigiati in testa alle associazioni
artegiane e fratesche, pertugiane, archibugi,
picche, bandierole, zagaglie; tutto un assieme variopinto
e screziato da disgradarne la giubba, onde dovette
camuffarsi quell’Angelo Beolco da Padova, che
inventò la maschera dello Arlecchino.
</p>

<p>
Dal palazzo della Corte di Giustizia che guardava
la piazza, sino alle mura terminanti la strada percorsa
dalla moltitudine, tutte le case vedevansi pavesate
a festa, e le chiese, ch’erano sette, adorne al
di fuori di ricchi arazzi storiati, splendidamente illuminate
di dentro, con le reliquie e gli argenti in
mostra su le porte laterali, custoditi da scaccini e
ramarri, e su la porta maggiore il proposto, i sacerdoti
e i chierici in grande pontificato.
</p>

<p>
Tutte le campane della città suonavano a festa.
</p>

<p>
Era, senza dubio, uno insueto e solenne avvenimento,
che traeva a subbuglio tutta quella popolazione,
ed anco di natura gradevole, se si doveva giudicarne
dal gaio insieme e premuroso affollarsi dei
più. — E tale era infatti poichè si trattasse nient’altro
che dello arrivo di Sua Beatitudine papa Paolo III,
il quale — partito di Roma il 23 marzo — doveva
transitare per Parma, d’onde, per Piacenza, portarsi
a Nizza, chiamatovi dal vivo desiderio di comporre a
pace que’ due grandi lottatori del secolo, che avevan
nome Francesco I re di Francia, e Carlo V di Spagna,
imperator di Lamagna e re dei romani.
</p>

<p>
Di un tanto arrivo Parma si allietava a due titoli:
e per salutare il rappresentante di quella potestà, a
<span class="pagenum" id="Page_3">[3]</span>
cui — da poc’oltre un decennio — l’aveva ridata,
insieme a Piacenza, la cessione fattane da Francesco
II Sforza, duca di Milano, a papa Leone X; e per
rivedere nel nuovo pontefice, eletto quattro anni innanzi,
quello istesso cardinale Alessandro Farnese,
ch’era già stato suo vescovo.
</p>

<p>
A degnamente riceverlo, sin dal primo luglio dello
istesso mese, il Consiglio degli Anziani aveva fermato
il partito di «poter trovare e spendere una somma
di scudi cinquecento».
</p>

<p>
Però venivano in testa alla folla che sempre più
si accalcava lungo la via principale, primo di tutti,
il Magnifico messer Tarusi da Montepulciano vicelegato
apostolico, in luogo del cardinale Gianmaria Del
Monte, vescovo di Siponto, che un amorazzo con
un’accattona del Valnurese teneva inchiodato a Piacenza;
poi il podestà Gabriello Boccabarile, dottore
in ambo le leggi; poi gli oratori eletti dalla comunità
per baciare i piedi e prestare omaggio al Santo
Padre in nome del popolo parmense, ch’erano i dottori
Federico Del-Prato, Nicola Lalatta e Gianmarco
Colla, i nobili Gerolamo Tagliaferri, Agostino Carissimi
e Marcello Cautelli, il cavalier Francesco Baiardi
ed il merciaiuolo Marco Garsi; e dietro: un codazzo
di signori feudali, il collegio de’ dottori, i bacellieri
dello studio, gli anziani del Comune e delle
arti, il Capitan di Giustizia, i birri della Corte e gli
uomini d’arme del patriziato.
</p>

<p>
Al popolo minuto, al servidorame, a’ villici convenuti
dal contado in città, per assistere al festoso momento,
mescevansi soldati di ventura, mercatanti ed
artisti, fra i quali notavansi due personaggi, su cui
ci è mestieri richiamare particolarmente l’attenzione
de’ nostri lettori.
</p>

<p>
<span class="pagenum" id="Page_4">[4]</span>
</p>

<p>
Era l’uno di essi un giovine poco più che quadrilustre,
alto, pallido in viso, dagli occhi pensosi e melanconici,
bruni come le chiome inanellate ed i leggeri
mustacchi che gli ombravano il labro, dall’ampia
fronte, il naso sottile, il portamento marziale. Una
corazza di buffalo, che portava al disopra di un giustacuore
di rascia a maniche sparate con sbuffi di
tela rensa; una lunga spada a guaina di ferro e il
pugnaletto che gli pendevano dalla cintola; un piccolo
casco pure di cuoio a costoloni di acciaio e i
grandi calzari che gli salivano su su fino quasi al
ginocchio a mo’ di schinieri, dicevano chiaro come
egli appartenesse al mestiere dell’arme. — Dal fare,
a un tempo apatico e curioso, lo si sarebbe detto forestiere
e nuovo giunto, e tanto più poteva tenerlo
per tale chi ne avesse udito le dimande che — tratto
tratto — volgeva a’ passanti sul nome delle strade,
delle chiese, de’ palagi, delle persone.
</p>

<p>
L’altro era un gramo omiciatto su la quarantina,
basso di statura, adusto, angoloso, giallastro, dagli
occhi porcini, la fronte ed il mento scappanti, il naso
a tromba e la bocca tutt’amore per entrambe le orecchie. — Vestiva
giubbetto e brache d’un rozzo burello
color di cenere e calze nere sbiadate e sdrucite. — Egli
pure — a udirlo parlare — denotavasi
forestiero, ma, non che a Parma, all’Italia. — Veniva
infatti, di Germania e, precisamente, da Leuthen di
Slesia, sua patria, donde — così almanco si mormorava — lo
aveano costretto a fuggire non sappiamo
quali imputazioni di ladroneggi e di broglio, e fra
noi si andava accreditando quale antiquario e raccoglitore
di medaglie e cimeli. — Ciò che veramente
fosse ce lo dirà il seguito: ci basti, per ora, lo averne
stretto la personale conoscenza e sapere ch’e’ rispondeva
al nome di Pellegrino.
</p>

<p>
<span class="pagenum" id="Page_5">[5]</span>
</p>

<p>
Poco più oltre la chiesa del Santo Sepolcro egli
ed il giovane soldato vennero a trovarsi l’uno al
fianco dell’altro e giusto nel punto in cui li costringeva
ad arrestarsi il regurgito della calca, che indietreggiava
e retrocedeva al sopraggiungere del pontefice
entrato allora col suo seguito in città.
</p>

<p>
Due paggi a cavallo, in farsettino cremisi trapunto
de’ <i>bei gigli d’oro</i> di casa Farnese, aprivano il corteo,
in capo del quale inoltravasi Paolo III, montato
s’una bianca giumenta — simbolo di quel tributo di
vassallaggio che il reame di Napoli doveva annualmente
alla Santa Sede Apostolica — e seguito da un
nugolo di principi, cardinali, abati, gente d’armi e
staffieri.
</p>

<p>
Comechè lo immaculato candore della lunghissima
barba, che gli scendeva sino a mezzo il petto, lo accusasse — qual’era — più
che settuagenario; nella
vivacità degli sguardi, nelle calde tinte del colorito,
egli conservava tuttavia alcunchè di giovanile e
di baldo e, nella fronte alta e rugosa, e nel naso
lungo e piovente, il tipo caratteristico della sua possente
famiglia: e tanto meno vecchio appariva da
che un rosso cappello cardinalizio a cordoni e nappine
di oro ne occultasse la quasi completa calvizie. — Sopra
una sottana di fino saione bianco ricamato,
che gli toccava il malleolo, portava un’ampia cappa
di porpora a maniche bordate da ormesino: sul petto
una massiccia croce tempestata di gemme sospesa al
collo per una grossa catena.
</p>

<p>
Fu solamente alla sua vista che il giovine soldato
parve riscuotersi; impallidì, corrugò fieramente le
sopracciglia e, spintosi inanzi a suono di gomitate
e rizzandosi su la punta de’ piedi per meglio vedere;
domandò ansioso al tedesco, che aveva profittato dei
<span class="pagenum" id="Page_6">[6]</span>
suoi movimenti per avanzarsi a sua volta, chi fossero
le diverse persone che accompagnavano il papa.
</p>

<p>
— Tirfelo supito, supito! — gli rispose premurosamente
Pellegrino di Leuthen, che cincischiava l’italiano
al modo di tutti i suoi compatrioti — quello
fetete sua testra, star gartinale Jagope Satolete, motenese....
prafe gartinale nominate gartinale anne
bassate.
</p>

<p>
— E quello alla sua sinistra? — chiese il soldato.
</p>

<p>
— Quello star gartinale Casbare Contareno, fenesciane....
altre prafe gartinale nominate anche anne
bassate.
</p>

<p>
— E quel giovinetto, che a pena mette barba e che
cavalca pure alla sua sinistra?
</p>

<p>
— Oh, quello.... più gartinale di tutti.... star suo
nibote, gartinale Alessantro Farnese.... nominate guattro
anni sono.... lui aferne solamente guattordici....
</p>

<p>
— E chi è quel piccolo, magro, vestito di nero,
che gli vien subito dietro?
</p>

<p>
— Quello?... referentissime signor Recalcate.... lui
scrifere prefi, polle, lettere, tutto... lui secretarie Sua
Peatitudine....
</p>

<p>
— E quel garzoncello che gli sta al fianco?
</p>

<p>
— Il brincipe Ottavio Farnese.... <i>der bruder</i>, fratelle
del gartinale Alessantre....
</p>

<p>
— E accanto a lui?
</p>

<p>
— Suo patre, il signor tuca ti Castre, figliuole del
papa....
</p>

<p>
A queste parole, il giovine soldato, di pallido che
era, si fece livido in volto, strinse le pugna, digrignò
i denti e — come se tutta la tempesta d’odio profondo,
che certamente gli ribolliva nel cuore, avesse
potuto trovare uno sfogo pel veicolo de’ suoi sguardi — li
affisò fulminanti su Pierluigi Farnese, che, in
<span class="pagenum" id="Page_7">[7]</span>
quel momento gli transitava d’inanzi, cavalcando
un superbo ginetto di Spagna.
</p>

<p>
Pellegrino continuava indarno a sciorinargli la sua
dotta nomenclatura delle notabilità che seguivano il
papa; lo tirava per la manica, onde mostrargli i giovinetti
principi Ranuccio ed Orazio, altri figliuoli
del signor duca di Castro, e il loro precettore Baldassare
Molossi da Casalmaggiore, detto <i>il Tranquillo</i>,
e i capitani Giambattista Savelli ed Alessandro
Tommasoni da Terni, e il segretario del duca, Apollonio
Filareto, ed altri ed altri: il soldato non gli
prestava più ascolto. Pareva che tutte le facoltà gli
si fossero concentrate negli occhi, i quali — con fissità
spaventosa — seguivano sempre il Gonfaloniere
di Santa Madre Chiesa, che andavasi intanto perdendo
in mezzo alla folla.
</p>

<p>
Come lo intero corteo fu loro sfilato dinanzi, eglino
pure — il soldato e Pellegrino di Leuthen — si risolvettero
di piegare verso la cattedrale, dove quello
doveva far capo; ma — per quanto studiassero di
affrettare il passo e di mettersi per iscorciatoie — tale
e tanta era la ressa che queste pure ingombrava,
che non poterono giungervi se non molto in ritardo
e quando già scesa la notte.
</p>

<p>
La piazza del duomo risplendeva d’infinito numero
di torce, o infitte allo ingiro nelle muraglie, o recate
in mano da valletti del vescovado e della comunità. — Su
la gradinata adducente al magnifico
tempio, che l’antipapa Cadalo fondava nel secolo XII,
circondato dall’alto clero ed in solenne pontificale, il
cardinale Guidascanio Sforza di Santafiora, che, a soli
vent’anni, era già vescovo di quella città, stava aspettando
nel Santo Padre il proprio avo materno.
</p>

<p>
Tanti nipoti del papa scombuieranno senza dubio
<span class="pagenum" id="Page_8">[8]</span>
la intelligenza del nostro lettore, ond’è che reputiamo
debito nostro fornirgli qualche più preciso cenno
sul conto dell’avo.
</p>

<p>
Nato da Pierluigi Farnese e da Giovanna Caetani,
Alessandro, ch’era salito al trono pontificio il 12 ottobre
1534, doveva tutto il proprio credito alla celebre
Giulia Bella, sua germana, una delle concubine
di papa Alessandro VI, il quale, creatolo cardinale
nel 1493, lo inviò nelle Marche suo legato apostolico. — Ivi
il Farnese — per non parere da manco dell’ottimo
e massimo suo protettore — s’imbizzarrì d’una
Lolla Ruffina di Ancona, che lo fece padre di parecchi
figliuoli, tra’ quali Costanza e Pierluigi. — Ma, per
un buon papa di que’ giorni, non bastava lo aver prole,
come se n’ebbe Rodrigo Lençol-Borgia e Giulio de’ Medici:
gli occorrevano eziandio nepoti da farne altrettanti
cardinali, vicari, priori e scrittori di lettere apostoliche. — Però,
sin da molti anni prima, il Farnese
aveva procacciato a prepararsene, maritando la figlia
a Bosio II Sforza di Santafiora, signore di Castell’Arquato
e dei dazi di Chiavenna e della Rocchetta, ed
il figlio, nel 1519, a Girolama di Luigi Orsini, conte
di Pitigliano. — Costanza, vedova da tre anni, aveva
undici figli: Guidascanio, Carlo, Sforza, Mario, Paolo,
Alessandro, Giustina, Camilla, Francesca, Giulia e
Fausta; Pierluigi per contro, non ne aveva che cinque:
Alessandro, Ottavio, Ranuccio, Orazio e Vittoria. — E
l’ottimo avolo, che, più che papa, potevasi
chiamar patriarca, appena cinta la tiara, s’affrettò
a nominar cardinali i due primogeniti, Guidascanio
di Costanza, che non contava sedici anni, ed Alessandro
di Pierluigi, appena quattordicenne. — Poi
creò il suo proprio figlio Gonfaloniere della Chiesa,
gli dètte la signoria di Nepi e il ducato di Castro,
<span class="pagenum" id="Page_9">[9]</span>
compro da Gerolamo Estontevilla: ed in quel torno
stava industriandosi per investire il nepote Ottavio
della ducea di Camerino e fargli ottenere in moglie
Margherita d’Austria, bastarda di Carlo V, che il pugnale
di Lorenzino de’ Medici e la draghignazza dello
Scoroncocolo avevano vedovata, dopo sette mesi di
matrimonio, la notte del 6 gennaio dell’anno precedente.
</p>

<p>
Il giovane soldato, col quale abbiamo stretto testè
conoscenza, erasi spinto giù per le vie secondarie
che, da quella maggiore di San Michele, conducono
al duomo; ma, impedito dalla fitta di gente che si
accalcava dovunque, non eravi potuto giungere se
non quando già vi si trovavano il papa e la sua
corte.
</p>

<p>
Lungo la via, erasi separato da Pellegrino di Leuthen,
che un orafo aveva trattenuto in cammino per mostrargli
alquante vecchie monete di rame, scoperte
negli scavi di fondazione delle nuore mura, e quando — rasentando
il Battistero da quel lato in cui sorgevano,
un tempo, le case de’ Salimbene — giunse a
metter piede su la piazza della cattedrale; uno strano
ed inatteso spettacolo gli si spiegò sotto gli occhi.
</p>

<p>
Era un agitarsi incomposto di fiaccole, un tempestoso
scalpitar di cavalli, un accozzarsi di spade, un
gridìo d’imprecazioni e di lagni, un fuggi fuggi generale
di tutto lo immenso popolo ivi raccolto, un
trambusto, un tumulto, una indescrivibile confusione.
</p>

<p>
In quello istesso momento, una giovinetta, che pareva
fuggisse inseguita da un gentiluomo a cavallo,
gli corse inanzi spaurita come invocando soccorso.
</p>

<p>
Il soldato la riparò dietro di sè, facendole scudo
del proprio corpo, e, cacciata la mano in su l’elsa
attese di piè fermo il cavaliere, il quale, per altro — visto
<span class="pagenum" id="Page_10">[10]</span>
appena quell’atto minatorio — fe’ voltar fianco
alla sua cavalcatura, e si allontanò.
</p>

<p>
— Sempre lui! — mormorò trasalendo il soldato,
perocchè, nel gentiluomo, avesse riconosciuto Pierluigi
Farnese; e tratta la fuggitiva a ricovrare entro
la più vicina porta del Battistero, vi si piantò ritto
dinanzi a mo’ di sentinella.
</p>

<p>
Vediamo adesso cosa fosse accaduto.
</p>

<div class="chapter">
<p><span class="pagenum" id="Page_11">[11]</span></p>

<h3 id="cap2"><span class="smcap">Capitolo II</span>.
<span class="smaller">La bianca chinea.</span></h3>
</div>

<p>
Quantunque il medio evo avesse compiuto la sua
parabola con lo spirare del secolo XV e fossero insieme
cessate le sanguinose lotte fratricide de’ guelfi
e de’ ghibellini, che ne furono sintesi; non s’erano
tuttavia ancora totalmente attutite certe rivalità di
famiglia, che, da quelle fazioni, ripetevano il loro antico
rancore.
</p>

<p>
Nel piacentino, in particolare, scoppiettavano pur
sempre, sotto la cinigia de’ nuovi tempi, le mal sopite
faville di quegl’intestini dissidi e, tra le possenti
casate de’ guelfi Camia e de’ ghibellini Nicelli, emoli
nel contrastrarsi il primato del Valnurese, durava
sempre acerrimo l’odio, perenni gli sfregi e l’arrecarsi
vicendevole danno.
</p>

<p>
Notammo già del basso amore che il legato pontificio
risiedente a Piacenza nudriva per una misera
mendicante di quelle istesse regioni. Ora, siccome
costei era già stata vassalla dei Camia e dalle costoro
famiglie frequentemente beneficata, egli, di rimpatto,
mostravasi verso di loro sovrammodo benevolo e parziale;
dal che un sempre maggiore argomento all’astio
de’ Nicelli. I quali, irritati da un siffatto contegno
<span class="pagenum" id="Page_12">[12]</span>
e resoluti di muoverne querela alla istessa
Sede Pontificia; come riseppero che il papa in persona,
traendo di Roma, doveva trattenersi alcuni giorni
a Parma, fermarono spedirgli il conte Stefano, loro
capo principale, ed il marchese Giambattista da Cattaragna,
affinchè gli denunziassero i tristi procedimenti
del cardinal Del Monte e ne suscitassero le
ire contro i loro abborriti rivali. — Ma del partito
preso e dello scopo di tale deputazione questi s’ebbero
vento e non mancarono, a tempo acconcio, d’inviargli
eglino pure i loro più validi rappresentanti.
</p>

<p>
I due Nicelli contavano in Parma vari aderenti ed
amici, primi tra’ quali un Andrea Baiardi ed un Massimiliano
Balestieri, giovinastri arrischiati, lesti di
mano e facili al sangue, che già più volte avevano
stretto parentela con la berlina e sculacciato la pietra
e — forse per quell’adagio francese che <i>qui se ressemble
s’assemble</i> — fu su costoro che quelli fecero
il loro maggiore assegnamento, per trovare appoggio
presso la persona del papa.
</p>

<p>
Abbigliati de’ loro abiti più sfolgoranti; tutti broccato,
oro, gemme, pennacchi; seguiti da una serqua
di ceffi patibolari in livrea; mossero quindi ad incontrarlo
insieme alla folla e lo accompagnarono sino
alla piazza del duomo, dov’era proposito di Stefano
Nicelli il farglisi inanzi e presentargli certo suo memoriale.
</p>

<p>
Paolo III — sempre a cavallo della sua bianca
chinea — andò ad arrestarsi appiè della gradinata,
su cui lo stava aspettando il nipote cardinale, e — mentre
questi gli reggeva umilmente la staffa — scese
di sella. — Colse la propizia occasione il Nicelli per
islanciarsi, nel duplice intento di stendergli il suo
memoriale e sostenerne la mula pel morso, onore di
<span class="pagenum" id="Page_13">[13]</span>
que’ giorni ambitissimo; ma un altro il prevenne: un
altro, che — circondato pure da congiunti e famigli — teneasi
su la scalea poco discosto dal vescovo, si
avanzò in pari tempo e, prima di lui, afferrò le briglie
della cavalcatura papale.
</p>

<p>
Quell’altro era un Camia.
</p>

<p>
Misurando tutto il proprio svantaggio, Stefano Nicelli
intravide, d’un tratto, di quale odioso maneggio
fosse stato vittima insieme a’ suoi: i Camia, istrutti
de’ loro intendimenti e forti dell’amicizia de’ conti di
Santafiora e dello stesso vescovo di Parma, li avevano
prevenuti e soverchiati in guisa, che non c’era più
nulla a sperare.
</p>

<p>
Acciecato, quindi, da un subitaneo accesso di rabbia:
</p>

<p>
— Nicelli! Nicelli! — si pose a gridare e, dato un
passo inanzi, ghermì quelle istesse briglie che già
stavano in mano del suo avversario.
</p>

<p>
— Camia! Camia! — gridò questi, a sua volta, e,
indietreggiando, trasse a sè la chinea, che — per
non voler salire su la gradinata — cominciò a recalcitrare
e a scuotere impazientemente la testa.
</p>

<p>
Alla chiamata di Stefano, accorsero subito i suoi,
insieme al marchese di Cattaragna, capitanati dal
Baiardi e dal Balestrieri, con nuda in pugno la spada:
altrettanto fecero i seguaci del Camia al suo grido di
allarme; onde ne nacque una colluttazione, una zuffa,
un parapiglia d’inferno.
</p>

<p>
Il mastro di stalla pontificio — dabben galantuomo,
più tenero delle sue bestie che non madre de’ figli — erasi
intanto introdotto fra’ due litiganti, che a furia
di strappate di morso, squarciavano brutalmente la
bocca della sua preziosa giumenta, e si destreggiava
in varie guise pur di riuscire a levarla loro di mano.
</p>

<p>
Non lo avesse mai fatto!
</p>

<p>
<span class="pagenum" id="Page_14">[14]</span>
</p>

<p>
L’impetuoso Baiardi — tratto presumibilmente in
abbaglio dallo incerto ed oscillante chiaror delle faci — credendo
tôrre di mezzo il principale antagonista
dell’amico suo; gli vibrò tale una stoccata nel petto
da trapassarlo fuor fuora, sì che il meschino andò a
ruzzolare boccheggiante traverso i gradini della scalea,
mettendo gemiti disperati e contorcendosi nell’agonia.
</p>

<p>
A simil vista, il papa spaurito e commosso, corse
a rifugiarsi entro la chiesa insieme a’ più del suo seguito;
il magnifico messer Tarusio Tarusi impartì
l’ordine a’ suoi uomini e a quelli del Capitan di Giustizia
di far forza d’armi e di sgomberare la piazza;
e la folla incalzata e sgomenta, cominciò ad agitarsi,
a strillare, a fuggire.
</p>

<p>
Fu in questo punto che sovraggiunse il nostro giovine
soldato.
</p>

<p>
La fanciulla, di cui s’era creato difensore e campione,
non aveva assistito al solenne ingresso di
Paolo III in città, ma ne aveva atteso l’arrivo da
piedi della scalinata del duomo. — Erale compagno
e scorta un vecchio signore di venerando e maestoso
esteriore, il quale, non così vide il pontefice scendere
d’arcione, che le si staccò dal fianco per essere ammesso
tra’ primi al sommo onore del baciapiede. — In
quello istesso momento scoppiò l’alterco a cagione
della bianca chinea. — Le grida furibonde dei contendenti
e, forse più ancora, certe occhiate di fuoco,
onde la facea segno un gentiluomo del seguito papale
venuto a situarlesi presso, spaurì siffattamente
la giovinetta, che, senz’altro riflettere, si dètte a correre
verso il Battistero, mentre il gentiluomo, o fosse
per trattenerla o fosse per chetarla con rassicuranti
parole, spronava il cavallo e le galoppava dietro,
<span class="pagenum" id="Page_15">[15]</span>
cagionandole un sempre maggiore sbigottimento. — Fu
allora che intervenne il nostro giovine soldato e
che il gentiluomo si allontanò.
</p>

<p>
Per chi, raffigurando in costui il signor principe
Pierluigi Farnese, figliuolo di Sua Santità, duca di
Castro e di Nepi e Gonfaloniere della Chiesa, del quale
erano abbastanza noti i rotti costumi, si fosse arrestato
a contemplare la sgomentata e fuggente fanciulla;
facile sarebbe riuscito il trovare una ragione
allo strano contegno di quello nella rara bellezza di
questa.
</p>

<p>
Si narra d’uno statuario greco, il quale, volendo
plasmare la più bella imagine di Venere, che mai
fosse uscita da scalpello scultorio, ricorse allo spediente
di modellarne le varie parti su di altrettante
donne di beltà peregrina, senza che un simile avvedimento
lo facesse approdare a nulla di buono. — Vera
o fittizia che sia, questa leggenda giova, se non
altro, a mostrare come non basti la innappuntabile
perfezione delle forme a rendere una donna attraente,
ove non congiunta a quella cara leggiadria dello assieme,
che è già, per sè sola, la più efficace estrinsecazione
del bello; è l’armonizzanza omogenea di
contorni e di tinte, che i pittori dicono <i>intonazione</i>;
la qualità che aumenta pregio alle gemme e che i
gioiellieri chiamano <i>aqua</i>. Ed era appunto di cosiffatte
doti, che si abbelliva particolarmente la giovinetta
di cui favelliamo.
</p>

<p>
Per avventura, quella sua taglia sottile e flessibile,
quel pallido sembiante, quei suoi grandi occhi bruni
languidi e vellutati, ed una certa cascaggine di tutta
la gentile personcina; tradivano in lei alcunchè di
un po’ troppo gracile e dilicato. Ma queste leggere
pecche — seppur tali apparivano agli occhi di chi
<span class="pagenum" id="Page_16">[16]</span>
sa di stare alla donna come broncone alla vite — venivano
largamente compensate da una espressione
di angelica dolcezza e di elevato sentire, che le traspariva
da tutta la bella persona come profumo da
fiore. — E le sue molte attrattive attingevano anco
una grazia maggiore da una specie di vezzoso camauro,
guarnito di trine, che le stringeva le copiose
trecce, e da una veste di ciambellotto cilestrino a
leggeri punti di argento, sparata nel mezzo della
gonna, con maniche ampie e cadenti, e sovrammessa
ad una semplice sottana di bianco zendado.
</p>

<p>
Tale era la fanciulla, che il nostro giovine soldato
aveva impreso a proteggere e che — addossata ad
una delle colonnette spirali fiancheggianti la porta
del Battistero — teneva le mani incrociate, come
pregasse, e gli occhi fisi verso il punto, in cui ferveva
tuttora la mischia.
</p>

<p>
Sino da’ primi rumori, i valletti della Curia e dell’Anzianato,
s’erano posti in salvo, l’un dopo l’altro,
o nella chiesa o nel palazzo vescovile; attalchè, grado
grado, non rimaneva più un solo sprazzo di luce a
diradare le tenebre. — Intanto gli armigeri del Vicelegato
e della Corte di Giustizia — respinti per le
strade adiacenti que’ più arrischiati de’ curiosi, cui
la paura non avea fatto spuntare le ali — ritornarono
in mezzo alla piazza, nel proposito di far cessare
la zuffa e d’impadronirsi de’ tumultuanti. — Ma,
caduto nel proprio sangue uno de’ Camia e rifugiatisi
anche costoro nella cattedrale, solo i Nicelli ed
i loro aderenti restavano sul terreno; di maniera che
il tafferuglio si poteva considerare finito. — Senonchè
il Baiardi e il Balestrieri, che, pe’ castighi frequentemente
patiti, avevano il sangue grosso contro il Vicelegato,
non paghi ancora del trambusto promosso,
<span class="pagenum" id="Page_17">[17]</span>
vollero compier l’opera, ribellandosi ed opponendo
resistenza a’ suoi birri; e così, tra il buio pesto della
notte, ammenando giù colpi da ciechi, all’uno squarciarono
sconciamente il viso, all’altro fracassarono
bestialmente le gambe; poi — battendosi in ritirata — si
evasero con gli amici per le minori viuzze, che
toccano al fianco settentrionale del duomo.
</p>

<p>
Pochi minuti dopo, i soli gemiti dei feriti e dei
morienti rompevano il silenzio di quella notte funesta.
</p>

<p>
Affrettiamoci, intanto, a dire che il giorno 12 del
susseguente mese di maggio, raunatisi gli anziani,
deliberarono unanimi il partito di dimostrare la «displicentia»
grande per la «noglia» causata al pontefice
dall’orrendo caso occorso, nella notte fra il
sabato e la domenica delle Palme, con lo imporre e
promettere «talea di quattrocento ducati d’oro da
pagare a ciascuno che amazarà gli capi, cioè Andrea
Baijardo et Maximiliano Balistrero, et gli altri
loro sequaci cento per ciascuno di loro come rebelli
de N. S. et inimici de la patria propria.» — I
Nicelli e i Camia, siccome assai meno noti e non
cittadini di Parma, andavano compresi tra i «sequaci»
del Baiardi e del Balestrieri.
</p>

<p>
Come parve sedato il tafferuglio, si schiusero le
porte della cattedrale, e papa Paolo III, seguito da
tutta la sua Corte e da’ più ragguardevoli rappresentanti
della cittadinanza, traversò la piazza portandosi
al Vescovado; mentre i confratelli della Misericordia
raccoglievano d’in sul lastrico i morti ed i
malvivi.
</p>

<p>
Il nostro giovine soldato erasi frattanto mantenuto
in fazione su la porta del Battistero, nel vano della
quale stava rimpiattata, gemendo e piangendo sommessamente,
la leggiadra creatura, ch’egli aveva preso
<span class="pagenum" id="Page_18">[18]</span>
in tutela e su la quale non sapeva astenersi dal volgere,
tratto tratto, sguardi improntati del più vivo
interessamento. — Avrebbe voluto e non osava indirizzarle
la parola, e, siccome gli pareva di scorgerla
sempre più accuorata ed inquieta, cominciava
a sentirsi in qualche imbarazzo sul partito, cui meglio
gli convenisse appigliarsi; quando — all’uscire del
corteo pontificio, che tornò a rischiarare la piazza
con le sue faci — vide un vecchio gentiluomo guatare
ansioso tutto all’ingiro e, preceduto da un fante
che recava una torcia, dirigersi verso di lui: nel tempo
istesso la giovane sua protetta slanciarsi dal proprio
ripostiglio e corrergli incontro a braccia aperte.
</p>

<p>
Il vecchio se la strinse al seno affettuosamente,
chiedendole sollecito ove fosse riparata e per qual
modo scampata ad ogni pericolo e — come lo intese — si
avvicinò premurosamente al soldato e:
</p>

<p>
— Il tuo nome, giovinotto? — gli dimandò.
</p>

<p>
— Neruccio Nerucci — questi rispose.
</p>

<p>
— Bene! — soggiunse il vecchio, traendosi di collo
e porgendogli una pesante catenella di oro — serba
questa in ricordo nostro: quanto a noi, stà riposato
che nulla al mondo potrà mai farci dimentichi del
servigio che tu ci hai reso!
</p>

<p>
E, con la fanciulla ed il servo, tirò via alla volta
della Piazza maggiore.
</p>

<p>
Quella, per altro, prima di andarsene, rivolse al
suo difensore un così tenero sguardo di viva riconoscenza,
che a lui riuscì anco più caro del prezioso
monile.
</p>

<p>
Rimasto solo, stette in forse un momento, poi lasciò
egli pure la piazza.
</p>

<div class="chapter">
<p><span class="pagenum" id="Page_19">[19]</span></p>

<h3 id="cap3"><span class="smcap">Capitolo III.</span>
<span class="smaller">Il nipote del vescovo di Fano.</span></h3>
</div>

<p>
Benedetto Varchi — nelle ultime pagine delle sue
<i>Istorie Fiorentine</i> — narra per filo e per segno come,
nell’anno precedente, il duca Pierluigi Farnese, recatosi
a zonzo per le Romagne, in compagnia di Giulio
da Piè-di-Luco e di Nicolò Orsini, conte di Pitigliano,
perpetrasse il più nefando de’ misfatti su la persona
di Cosimo Gheri da Pistoia, vescovo di Fano.
</p>

<p>
Chi ha scorso quelle pagine, conosce abbastanza lo
abbominevole caso: chi no, meglio lo ignori.
</p>

<p>
Sappia unicamente che — per la vergogna del
sanguinoso oltraggio patito — il giovine ed infelice
prelato cadde sì gravemente infermo che — scorso
un mese da quello — trovossi ridotto in fil di vita.
</p>

<p>
Non contava egli allora nessun altro congiunto fuori
di un nipote, solo di un lustro a lui minore d’età.
</p>

<p>
Era questi l’unico figliuolo di una sua sorella sposatasi
giovanissima ad un cittadino pistoiese, che dissidî
di parte aveano tratto ad esulare e che, accasatosi
da prima in Cortemaggiore, come operaio tipografo
presso Benedetto Dolcibello da Carpi; rimasto
vedovo, era passato col figlio a Busseto, dove morì
nel 1535, mentr’era castellano e mastro di casa di
que’ marchesi Pallavicino.
</p>

<p>
<span class="pagenum" id="Page_20">[20]</span>
</p>

<p>
Suo cognato, che trovavasi in quel torno semplice
vicario a Borgo San Sepolcro — saputone a pena la
immatura fine — s’affrettò subito ad avvocarne presso
di sè il figliuolo, che non toccava per anco i suoi
sedici anni, e lo tenne poi sempre al suo fianco, servendogli,
a un tempo, e da secondo padre e da fratello
maggiore.
</p>

<p>
L’indole del giovane orfano era forse più che altro
proclive agli esercizi del corpo ed alla vita militare;
ma così sotto la tutela del padre, che le dure sperienze
avevano reso aborrente da agitazioni e da rischi,
e tanto più sotto quella dello zio prete, tutto
mitezza evangelica e amore intenso pe’ suoi prediletti
studi di latino e di greco; egli dovette, suo malgrado
ed anche con qualche mostra di buona volontà,
occuparsi esclusivamente di lettere e d’arti.
</p>

<p>
Pertanto queste — comunque imparate a rintronico — ma
più in ispecie il salutare influsso delle
parole e degli esempli che il buon sacerdote gli andava
del continuo porgendo, valsero possentemente
ad ingentilirne la congenita selvatichezza, a rammollirne
la tempra, a renderlo vievia così dolce e mansueto,
che non lo si sarebbe tenuto capace di torcere
il collo ad una pollanca senza provarne ribrezzo.
</p>

<p>
Lo zio, che avrebbe aspirato ad identificarselo il
più che gli tornasse possibile, lo confortava eziandio
a consacrarsi decisamente alla carriera ecclesiastica,
la quale se, da un lato, meglio di ogni altra conforme
a’ gusti del dabben sacerdote, poteva, dall’altro — massime
di que’ tempi — sodisfare interamente
anche le più sconfinate ambizioni. Ma il giovine, benchè
non osasse manifestargli tutta la sua repugnanza, lo
teneva in pastura con risposte evasive, cercando a
furia di pretesti, di far conciliare insieme il deliberato
<span class="pagenum" id="Page_21">[21]</span>
proposito di non secondarlo e il vivo desiderio
di non causargli un troppo acerbo dolore con un formale
rifiuto.
</p>

<p>
Il giovine, malgrado avesse di assai mitigato il
proprio carattere naturalmente vivace ed incline al
fantastico, pure — ne’ suoi medesimi studi — lasciavasi
il più sovente regolare da quello, ed a’ libri ascetici
e filosofici, ond’era stipata la biblioteca vescovile
dello zio, preferiva di gran lunga le storie di Tacito
e di Livio, il <i>Cortegiano</i> di Baldassare Castiglioni e i
versi del Petrarca e, meglio ancora, i poemi cavallereschi
del conte Matteo Boiardo da Scandiano e di
messer Lodovico Ariosto, che, di que’ giorni appunto,
cominciavano a farsi tanto di voga.
</p>

<p>
Fingendosi nel pensiero le guerresche vicende, che
pur sempre travagliavano il mondo, pari a quelle
poeticamente descritte in siffatte sue letture; tra i
polverosi stalli della sagristia e le fredde chiostrate
dell’episcopio, e’ non sognava che Durlindane e Belisarde,
Vegliantini e Frontini.
</p>

<p>
Era l’anima di un cavaliere errante, che si dibatteva
entro il corpo di un semplice chiericuzzo.
</p>

<p>
Quando il suo misero congiunto soggiacque alle
bestiali violenze del Farnese, egli trovavasi nella
prossimana borgatella di Cartocceto, dove — tre dì
inanzi — lo aveva mandato lo stesso suo zio, per
recare a quel proposto taluni amuleti e reliquie venuti
di Terrasanta.
</p>

<p>
Una staffetta gli fu subito spedita acciò lo istruisse
prudentemente dell’orrendo accaduto e lo sollecitasse
ad immediato ritorno. Nè di questo eravi mestieri,
perchè il giovine — udita una volta la funesta novella — rompesse
ogni indugio ed, inforcato il suo
modesto ronzino, non gli lasciasse smettere il trotto
<span class="pagenum" id="Page_22">[22]</span>
chè non fosse giunto, trafelato ed ansimante, appiè
della scala del vescovado.
</p>

<p>
Ivi, sceso di sella, divorò i gradini a quattro a
quattro.
</p>

<p>
Era in su l’imbrunire.
</p>

<p>
Cosimo Gheri, pallido come cadavere, giaceva sul
proprio letto.
</p>

<p>
Non una parola venne profferita tra il nipote e lo
zio che alludesse alla triste circostanza. — Bastò lo
scambio di una semplice occhiata a renderli intesi a
vicenda di quanto avrebbero dovuto soffrire amendue,
se l’uno avesse ascoltato, l’altro narrato i particolari
della vituperevole scena, ond’era stato la
vittima.
</p>

<p>
E si tacquero.
</p>

<p>
Solo il vescovo sporse la mano tremante dalle lenzuola
e la stese al nipote, come per ringraziarlo del
suo sollecito accorrere. Questi glie la strinse, cuoprendola
di baci e, caduto ginocchioni appiedi del
letto, ruppe in singhiozzi.
</p>

<p>
Quaranta giorni dopo, il misero Cosimo Gheri entrava
nella sua estrema agonia.
</p>

<p>
— Figliuolo — egli diceva con voce spirante al
nipote che, pure in quell’ora, gli stava genuflesso al
capezzale — lascia che in questi brevi momenti che
mi rimangono ancora di vita, io ti rinnovi le mie
esortazioni ed i miei consigli.... meglio accetti riescono
dalle labra di un moribondo e più profondamente
s’imprimono nel cuore!
</p>

<p>
— Dite, dite su, zio — gli rispondeva il giovine,
raffrenando a stento le lagrime — ogni vostra parola
sarà per me una legge, un altro vangelo, ma non
state a ripetermi, in carità del Signore, che siete presso
a morire!
</p>

<p>
<span class="pagenum" id="Page_23">[23]</span>
</p>

<p>
— È inutile che ti faccia illusioni!.... mi restano
pochi minuti a pena!.... nè di ciò devi affliggerti....
è una grazia della suprema provvidenza questa di ottenere
la morte, quando, nella vita, ogni scaturìgine
di bene m’è inaridita per sempre!
</p>

<p>
— Oh, il Farnese.... l’infame!
</p>

<p>
— Chetati, chetati!.... te l’ho già detto che io non
amo udirti favellare in tal guisa!
</p>

<p>
— Ma io detesto quell’uomo, ecco! io l’odio di un
odio legittimo e vi giuro, zio... sì, lo giuro su questo
vostro letto di patimenti e di angosce; lo giuro su
quel crocifisso che tenete fra mani.... dovunque lo
trovi, dovunque il raggiunga, vendicherò nel suo
sangue le atroci torture che vi ha fatto soffrire.
</p>

<p>
E si drizzò in piedi.
</p>

<p>
— No, no — soggiunse allora il vescovo, sollevandosi
con un ultimo sforzo sino a sedere sul letto — per
la salvezza dell’anima mia non pronunziare di
simili bestemmie!
</p>

<p>
— E un così nero delitto dovrà rimanere impunito?
</p>

<p>
— Perdoniamo, figliuolo... obbediamo a’ sublimi precetti
del divin redentore!
</p>

<p>
— Ma il redentore, a sua volta, si lasciò sopraffare
dalla sua collera santa e flagellò di funate i profanatori
del tempio.
</p>

<p>
— Cristo era un Dio!
</p>

<p>
— Ed io nol sono, ed io non sono che una fragile
creatura umana e, perciò appunto, nemmanco la suprema
sapienza può esigere da me quanto è attributo
esclusivo della divinità.
</p>

<p>
— Ho perdonato io: devi perdonare tu pure.
</p>

<p>
— Oh, mai.... mai!
</p>

<p>
L’accento di energica risolutezza col quale il giovine
ripetè questo semplice monosillabo sbigottì siffattamente
<span class="pagenum" id="Page_24">[24]</span>
Cosimo Gheri, che ricadde accasciato sul
proprio letto, e:
</p>

<p>
— Misericordia del cielo — sospirò sommesso tentando
congiungere le mani convulse all’atto della preghiera — perchè
non affrettate il mio trapasso così
da risparmiarmi questo nuovo tormento?.... perchè
dalla persona che mi fu la più cara sovra la terra
debbo ascoltare propositi d’ira insensata, che sgomentano
il mio spirito, che mi turbano l’agonia?
</p>

<p>
— Oh, no, no, perdono — fu sollecito a sclamare
il nipote, cui già rimordeva la pena causata all’infelice
suo zio — non c’è nissun proposito in queste
mie parole!.... sono uno sfogo, una espansione del mio
dolore.... nient’altro! Oh, non ve ne date pensiero!
</p>

<p>
Un sorriso lieve come bagliore di tramontano crepuscolo
sfiorò le smorte labra dell’agonizzante, che:
</p>

<p>
— Grazie, oh, grazie, figliuolo! — mormorò stentatamente — mi
hai fatto del bene.... sì, codesta tua remissione
mi ridà un po’ di calma.... ma non basta....
non basta! tu lo hai giurato... solennemente giurato
sul legno della santa croce.... e un primo giuramento
non si proscioglie che per via di un secondo anche
più solenne.... e tu me lo devi.... oh, non rifiutarmelo,
se vuoi vedermi spirare tranquillo!...
</p>

<p>
— Ma sì, ma sì — fece il nipote, cercando di rassecurarlo
e di schermirsi ad un tempo — come vi
ho detto, zio, quelle parole mi sono sfuggite nell’impeto
del dolore; ma non dovete dar loro importanza
di sorta.
</p>

<p>
— E tanto meglio.... tanto meglio!... così potrai
farmi, in tutta coscienza, la formale promessa che ti domando....
potrai giurarmela su questa medesima croce...
</p>

<p>
E, in così dire, cercava brancicando su le lenzuola
il piccolo crocifisso che gli era sfuggito di mano:
</p>

<p>
<span class="pagenum" id="Page_25">[25]</span>
</p>

<p>
— Giurami — soggiunse quindi, a pena se ne fu
impadronito — giurami che rinunzierai alle tue stolte
idee di vendetta.... che dovunque ti avvenga d’incontrare,
di raggiungere quell’uomo.... il signor duca di
Castro.... tu non tenterai nulla in suo danno.... tu
gli perdonerai!...
</p>

<p>
Il giovine stornava gli sguardi per non affisarli in
volto allo zio e si teneva muto ed immobile come una
statua.
</p>

<p>
Ma quello:
</p>

<p>
— Oh, non esitare — continuò a dire, con voce
già resa afonica dall’agonia — non lasciarmi morire
con lo sgomento e la disperazione nell’animo.... giurami....
giurami che gli perdonerai.... giurami che gli
hai già perdonato!...
</p>

<p>
E fatto un altro e più penoso sforzo per raddrizzarsi
di nuovo, non riuscendovi, con la mano che restavagli
libera, afferrò intanto la mano del nipote.
</p>

<p>
Al gelido contatto, questi rabbrividì in tutta la persona,
come se côlto dal fricasmo della terzana, e con
un senso indefinibile di angoscia tôrse lo sguardo sul
povero moribondo, il quale — non potendolo più
della voce — gl’indicava con gli occhi vitrei e semispenti
il sacro legno che gli tremolava tuttavia fra
le dita.
</p>

<p>
Il giovine non resse a simile vista; una pietà profonda
lo strinse al cuore; allungò la mano sul mistico
simbolo della redenzione e già era sul punto di
pronunziare il suo secondo e più solenne giuramento;
quando Cosimo Gheri, che — a quell’atto aveva dato
segno di rasserenarsi, — lasciò sfuggire di un tratto e
il crocifisso e la mano del nipote, e s’arrovesciò supino
sopra il guanciale.
</p>

<p>
Con moto irresistibile, il giovine lo seguì della
<span class="pagenum" id="Page_26">[26]</span>
testa; lo stette a contemplare un istante preso da
una specie di vago terrore; lo palpò su la fronte, alle
mani, quasi non prestasse fede a’ propri occhi, lo sentì
freddo, rigido, stecchito, ed, allora, vinto dall’affanno
ma senza lacrime, ricadde alla sua volta in ginocchio.
</p>

<p>
Cosimo Gheri non era più.
</p>

<p>
Cresciuto di povera gente, tratto dalla sua eccessiva
pietà a dividere i benefizi e le decime tra’ suoi
diocesani peggio conciati dalla fortuna; il buon vescovo
non lasciava dietro di sè che una lunga e copiosa
eredità di rimpianto; attalchè suo nipote non
soltanto rimaneva isolato nel mondo, ma con l’isolamento
rincarato dalla miseria.
</p>

<p>
Su le prime, per altro — assorbito qual’era dall’intenso
dolore della sciagura che lo aveva colpito — nemmanco
davasi pensiero della triste sua situazione;
continuava a soggiornare nell’episcopio; si compiaceva
di abitare quelle medesime stanze, di assidersi
su que’ medesimi scanni, che — per così dire — serbavano
tuttora l’impronta ed il profumo del suo
caro estinto.
</p>

<p>
Sono le voluttà del dolore.
</p>

<p>
Ma non istette guari chi si pigliasse lo ingrato incarico
d’illuminarlo sul vero e misero suo stato: e
fu il governatore della città, un frate sbandito della
Mirandola, che — per la sua cupidigia e sordida tirchieria — erasi
guadagnato il nomignolo di <i>Vescovo
della Fame</i>.
</p>

<p>
Costui lo fece chiamare ed, avutoselo inanzi, gli
intimò brutalmente di lasciar sgombri gli ambienti
del vescovado e di sbrattare il luogo issofatto.
</p>

<p>
Fu allora che — senza nobiltà di casato, senza nè
beni di fortuna, nè aderenti, nè più casa e focolare
domestico — il meschinello, gittato nudo e
<span class="pagenum" id="Page_27">[27]</span>
crudo sul lastrico dalla ruvidità del governatore, richiamò
a presidio della disperata sua situazione le
proprie fantasticherie giovenili e fermò in animo di
dedicarsi al mestiere delle armi.
</p>

<p>
Barattò, quindi, la sua lunga cappa e le sue negre
calze da chierico e tutto il resto dal berretto alle
scarpe, contro le vesti e gli arredi soldateschi d’un
lanzo, che gli furono ceduti da mastro Efraimo d’Ancona,
rigattiere ambulante, e con que’ pochi che gli
guernivano il borsello, s’avviò alla bella pedona ed a
piccole giornate in busca di migliore ventura, pigliando
per Pesaro, Rimini, Cesena, Forlì, Faenza,
Imola, Bologna, Modena e Parma.
</p>

<p>
E adesso il lettore lo avrà già indovinato. Il nipote
del vescovo di Fano, della misera vittima di
Pierluigi Farnese, altri non era che Neruccio Nerucci,
il giovine soldato che imparammo a conoscere
nell’ultima delle mentovate città, quando vi giunse
Sua Beatitudine papa Paolo III.
</p>

<div class="chapter">
<p><span class="pagenum" id="Page_28">[28]</span></p>

<h3 id="cap4"><span class="smcap">Capitolo IV.</span>
<span class="smaller">Una occhiata in giro.</span></h3>
</div>

<p>
Quanto eragli occorso in circostanza della zuffa tra
i Camia ed i Nicelli per la mula papale, aveva suscitato
nel cervello del nostro Neruccio un tumulto
d’insueti pensieri e forse nell’animo un primo e nuovo
ed incompreso affetto.
</p>

<p>
Orbato della madre sino da’ suoi più teneri anni,
privo di una sorella, di una congiunta; l’elemento
feminile non aveva mai esercitato nessuna influenza
su la monotona e triste sua vita trascorsa sino a
quell’ora sequestre dal mondo, al fianco, prima, di
un padre operaio, poscia, di uno zio sacerdote. Laonde
la leggiadra fanciulla inseguita dal Farnese e, per un
momento, affidata dal caso alla sua salvaguardia doveva
necessariamente produrgli un’assai viva impressione.
</p>

<p>
L’ultimo sguardo lanciatogli da quella giovinetta
nell’atto di staccarsi da lui, eragli parso come un’arcana
promessa e gli aveva fatto germogliare nel
cuore tutto un vivaio di care speranze, delle quali,
per altro, non giungeva a comprendere nè la natura,
nè il vero obbiettivo.
</p>

<p>
Ci volle la notte ed il sonno per restituirgli la
calma.
</p>

<p>
<span class="pagenum" id="Page_29">[29]</span>
</p>

<p>
L’indomani gli parve aver sognato.
</p>

<p>
Pure l’imagine diletta gli si riaffacciava pertinace
alla mente; ma egli si studiava cacciarnela quasi
pensiero molesto.
</p>

<p>
Ed, invero, a quale pro’ trattenersi a vagheggiarla? — Sapeva
egli solo chi ella fosse? — L’avrebbe mai
più riveduta nell’avvenire? — Il suo destino non lo
spingeva forse lontano da quella terra, in cui l’aveva
per la prima volta incontrata?.....
</p>

<p>
Partì, infatti, il dì successivo da Parma e, pei monti
del piacentino, si diresse in Piemonte, dove prese
soldo, alla fine, nelle milizie di don Alfonso d’Avalos,
marchese di Pescara e del Vasto, governator di Milano
per Sua Maestà Cattolica il re di tutte le
Spagne.
</p>

<p>
Prima di più oltre procedere, o — a dir meglio — prima
d’internarci nel drama di cui non abbiam
fatto che presentare taluno de’ personaggi principali
a’ nostri lettori; gettiamo, per un momento l’occhio
su una carta geografica d’Italia e vediamo in qual
maniera si trovasse frazionata nella primavera del 1538.
</p>

<p>
È uno studio che — se non altro — può tornare
alquanto proficuo a quei non pochi giovanetti, i quali — per
esser nati ieri ed aver trovato la patria risorta
a dignità di nazione e fatta una, senza loro fatica — non
sanno capacitarsi della via lunga, penosa
ed accidentata che dovette percorrere per giungere
a tanto; onde — per un’arcadica ubbia imparata a
strafalcione dalla prima mala copia di Robespierre
che abbiano il malanno di rasentare — si arrischiano
a cimentarne le sorti come si trattasse di nulla.
</p>

<p>
Si curvino alcuni istanti con noi sovra l’italico stivale,
che oggi si disegna su la carta d’Europa con
una sola linea unicolore e veggano come — a que’ dì
<span class="pagenum" id="Page_30">[30]</span>
— fosse in siffatto modo screziato da offrire tutti
quanti i colori dell’iride.
</p>

<p>
Facciamoci dal Piemonte che — sin d’allora — cominciava
a manifestarsi siccome stella polare degl’italiani
e che Carlo III il Buono, duca di Savoia, recuperò
da’ francesi nel 1539, in forza del trattato di
Cambrai conchiuso tra Carlo V di Spagna, suo cognato,
e Francesco I di Francia, suo nipote. — Questi,
tuttavia, oltre al mantenersi in possesso delle
valli di Oulx e di Fenestrelle, antiche dependenze
del Delfinato, erasi creato arbitrariamente tutore di
Gabriele, ultimo de’ saluzzesi, e ne teneva il marchesato
per sè; mentre quello di Monferrato — morto
improle nel 1533 Giangiorgio Paleologo che il reggeva
indipendente — passava, dopo tre anni di litigio,
a Federico II Gonzaga, duca di Mantova, Pizzighettone,
Goito e Canneto.
</p>

<p>
Il Milanese, che stendevasi dall’Alpi alla Sesia, dalla
Brenta al Po, abbracciando Pavia, Lodi, Cremona,
Alessandria, Tortona, Novara, Como, la Valtellina
con le contee di Bormio e Chiavenna, Angera e Geradadda — per
testamento del suo duca Francesco II,
ultimo degli Sforza — era scaduto alla Spagna, che
vi teneva a governo il sunnominato marchese del
Vasto.
</p>

<p>
La serenissima di Venezia possedeva, tra l’Isonzo
ed il Mincio, dal litorale Adriatico alle foci eridanie,
le provincie di Bergamo, Brescia, Verona, Padova e
Vicenza, la marca Trevisana con Feltre, Belluno, Cadore,
il Polesine di Rovigo, Ravenna, il Friuli, l’Istria
meno Trieste città imperiale, la contea di Gorizia,
Zara, Spalatro, le isole fronteggianti la Dalmazia e
l’Albania, quelle di Veglia e di Zante. — Fuori d’Italia
poi, in Grecia, occupava Corfù, Lepanto e Patrasso;
<span class="pagenum" id="Page_31">[31]</span>
nella Morea, Morone, Corone, Napoli di Romania,
Argo e Corinto, varie isolette dell’Arcipelago e, finalmente,
le isole di Cipro e di Candia. — Ne reggeva
il dogato quello istesso Andrea Gritti che — già capitano
e proveditor generale della republica — cacciò
gl’imperialisti da Padova ed i francesi da Brescia
e che — battuto a sua volta e menato prigioniero a
Parigi da Gastone di Foix — seppe sì finamente destreggiarsi
con re Luigi XII da volgerlo in favore
della sua patria e stipulare secolui un vantaggioso
trattato di pace.
</p>

<p>
Genova non occupava di territorio italiano chè la
esigua striscia delle sue due Riviere, il marchesato
del Finaro e la Corsica. In compenso — da Costantinopoli,
da Caffa, dalla Tana — esercitava i suoi
commerci col Levante per una serie di scali toccanti,
da un lato, sino alla Cina, dall’altro, alle coste del
golfo arabico, e molti ancora ne teneva nella Romania,
nella Macedonia, nell’Arcipelago, nelle Sporadi
e nell’Anatolia. — Da trent’anni, il settuagenario
Andrea Doria avea dato un migliore assetto ed una
nuova costituzione alla sua republica, escludendo
da’ publici affari le antiche e faziose casate degli
Adorno e de’ Fregoso. — Onnipotente nella sua patria,
che da lui ripeteva il riconquisto della propria indipendenza,
per alcun tempo erasi legato a’ francesi;
ma poi — scontento della costoro iattanza e massime
della malafede del loro monarca — si dètte animo e
corpo a Carlo V di Spagna, del quale si rese uno dei
più devoti e validi campioni.
</p>

<p>
Ferrara, Modena e Reggio obbedivano al duca Ercole
II d’Este, figliastro alla famigerata Lucrezia Borgia,
che il Gregorovius, addì nostri, ha tentato riabilitare,
e marito alla celebre Renata di Francia.
</p>

<p>
<span class="pagenum" id="Page_32">[32]</span>
</p>

<p>
Firenze, che val quanto dire: Toscana tutta — ad
eccezione di Lucca e Siena che si reggevano a popolo — dacchè
due anni inanzi erasi liberata da
quell’anima nera del bastardo il papa Clemente VII,
che fu il duca Alessandro — un po’ per amore e molto
più per intrigo, aveva chiamato a signore il non ancor
quadrilustre Cosimo de’ Medici, figliuolo a messer
Giovanni dalle Bande Nere, creato duca nell’istesso
anno dall’imperator Carlo V ed unitosi allora allora
in matrimonio con donna Eleonora di Toledo.
</p>

<p>
Oltre del Milanese, anco le due Sicilie e l’isola di
Sardegna spettavano a Carlo V di Spagna, scendente,
per via del padre, dallo imperatore Massimiliano e da
Maria di Borgogna e, per via della madre, da Ferdinando
il Cattolico ed Isabella. — Così dall’ava paterna,
aveva eredato gran parte de’ Paesi Bassi e la
Franca Contea: dalla madre i regni di Leon e di Castiglia;
dall’avo materno, que’ di Aragona e Valenza,
le contee di Barcellona e del Rossiglione, i regni di
Navarra, Napoli, Sicilia e Sardegna; poi, da Massimiliano,
l’Austria, la Stiria, la Carinzia, la Carniola,
il Tirolo e la Svezia australe, che cedette poscia a suo
fratello Ferdinando: arroge un lembo di Africa e metà
buona di America e si comprende come potesse ripetere:
sovra i miei regni mai non tramonta il sole! — Di
Napoli era vicerè don Pedro di Toledo; di Sicilia,
don Ferrante Gonzaga, duca di Guastalla.
</p>

<p>
Tolgansi adesso Urbino e Camerino, quello del duca
Francesco-Maria dalla Rovere e questo di suo figlio
Guidubaldo, siccome marito di Giulia da Varano, che
lo teneva dal padre; Sabbioneta, ch’era del duca Rodomonte
Gonzaga; Mirandola, Quarantola e Concordia,
dei conti Pico; Malta, dei cavalieri gerosolomitani;
le signorie di Castiglione, del Finale di Modena,
<span class="pagenum" id="Page_33">[33]</span>
di Luzzara, Poviglio, Montechiarugolo, Masserano e
alcune altre; un cento di feudi imperiali situati nelle
Langhe, nel Genovesato ed in Lunigiana, e la microscopica
republica di San Marino; e poi tutto il restante — di
dritto o di traverso — apparteneva a
quella istessa Chiesa, cui oggi si contendono persino
le poche sale del Vaticano e di San Giovanni Laterano.
</p>

<p>
Ciò che maggiormente contribuì ad aumentare i
dominî di questa — dopo le donazioni di Pipino il
Breve, di Carlomagno e della contessa Matilde — furono
le scellerate imprese di un altro figlio di papa,
il duca Cesare Borgia, il quale — domati, a furia di
tradimenti, di veleni e pugnali, i Savelli, gli Orsini, i
Colonna, i Gaetani, i Riario, i Freducci, gli Sforza,
i Malatesta, i Manfredi — aggregò al Patrimonio di
San Pietro tutta Campagna di Roma, Sermoneta,
Imola, Forlì, Fermo, Pesaro, Rimini e Faenza: Giulio
II, nel 1513, vi aggiunse Perugia; Leone X, nel
1520, Bologna, e poi, come il dicemmo, Parma e Piacenza. — Così
la Chiesa fece come il fiocco di neve
che, dal vertice alla china del monte, si converte in
valanga.
</p>

<p>
Forse il Valentino, per un’audacia tutta sua peculiare
rimbaldanzita dall’essere figliuolo al pontefice,
genero al re di Navarra e carissimo a quello di Francia
e dalle molte spogliazioni già allegramente compiute;
forse più ancora di lui quello scaltrito di messer
Nicolò Machiavelli, segretario della Signoria Fiorentina,
s’ebbero qualche proposito di raccogliere in
un corpo solo le sparte membra d’Italia e di levarle
il giogo straniero di collo; ma di sentimento patrio
e nazionale, quale lo s’intende addì nostri, non se ne
aveva nemmanco il più piccolo indizio.
</p>

<p>
<span class="pagenum" id="Page_34">[34]</span>
</p>

<p>
Era cessata la lotta secolare e titanica fra il papato
e l’impero; sminuita la tracotante indipendenza
de’ signorotti feudali; spirato cioè il medio evo: di
questo rimaneva tuttavolta la coda, che — dice il proverbio — è
la più dura da rodere: le istituzioni abbastardite,
ma non mutate; le nimicizie intestine non
più nascenti da un principio costante, ma sempre
vive ed acerbe; la stessa ignavia, gli stessi vizî, lo
stesso ordinamento gerarchico nelle costituzioni sociali.
</p>

<p>
Si era nel periodo di transizione, il quale non aveva
per anco assunto nissuna nuova e caratteristica fisonomia,
allo infuori del sempre crescente gonfiare delle
riforme religiose, scaturite — come tutte le altre invasioni — da’
settentrionali recessi, e di quella sorta
d’immane duello, che — già da quasi vent’anni — si
andava combattendo fra due personali ambizioni, che
rinnovavano in grande le guerricciuole di casato dei
tempi precedenti e cui lo sventurato nostro paese
serviva spesso di palestra e sempre di pallio.
</p>

<p>
Francesco I di Francia, il quale già — come scendente
dallo angioino Carlo di Provenza e da Valentina
Visconti — armava pretese sul reame delle Due
Sicilie e sul Milanese, che appartenevano a Carlo V
di Spagna; al sangue grosso che però nodriva contro
di questi, aggiunse altro maggior soggetto di risentimento
e d’invidia, quando se lo vide anteporre dagli
elettori di Aquisgrana che, nel 1519, lo proclamarono
imperatore e re de’ romani. — Come la rana delle favole
esopiane gonfiò talmente dinanzi al bue sino a schiattarne. — E
non perennità di sfortuna, non esauste finanze,
non reiterate sconfitte e prigionia della sua
istessa persona, valsero ad acchetarne il rabbioso
dispetto.
</p>

<p>
Era un francese puro sangue: tutto francese dalla
<span class="pagenum" id="Page_35">[35]</span>
radice de’ capelli alla pianta dei piedi: avventato, loquace,
vago di lettere, di belle arti e d’amori, azzardoso
in ogni sua impresa, vanesio, smargiasso, il proto-tipo
de’ paladini ariosteschi, l’uomo di due secoli
prima.
</p>

<p>
Il suo emulo, per contro, vario di qualità quanto
di dominî; fiammingo per nascita, tedesco per prudenza,
spagnolo per gravità e per buon senso, italiano;
era l’uomo di due, di tre secoli dopo; l’uomo che — senz’anacronismo — avrebbe
potuto esser padre del
terzo Napoleonide, tanto — al pari di questi — era
freddo, calcolato, di lunghi divisamenti e, nell’arte
del menare un intrigo, promettere, eludere, corrompere,
a nessuno secondo.
</p>

<p>
Naturale però fosse sempre sua la prevalenza.
</p>

<p>
Laonde — meno Venezia, riamicatasi alla Francia
pel trattato di pace conchiuso dal Gritti; meno Ercole
II Estense, legato a questa da stretti vincoli di
sangue; e meno, se vogliamo, Carlo III di Savoia,
che stava infra due, non tanto per simpatia maggiore
dell’uno o dell’altro, ma forse perchè mal sofferente
che stranieri la facessero da padroni in casa sua — tutto
il restante d’Italia, direttamente od indirettamente,
non solo gli obbediva, ma parteggiava per lui.
</p>

<p>
Tra’ ciurlatori nel manico potevasi, per altro, mettere
in lista anche Paolo III, il quale — nel suo carattere
di pontefice — non giungeva probabilmente a
dimenticare come Carlo V — benchè spagnuolo — fosse
divenuto il legittimo successore di quell’Enrico
IV di Franconia, che ammanì tanto refe da dipanare
a papa Gregorio VII, e di quel Federico II di
Hohenstaufen che non ne dètte manco a Gregorio IX
e ad Innocenzo IV. — Non sapeva ciecamente fidarsene:
tuttavia ne temeva troppo la strapotenza, perchè
<span class="pagenum" id="Page_36">[36]</span>
avesse mai il coraggio di chiarirglisi aperto nimico — Stava,
invece, a sportello; lavorava sott’aqua
e giuocava con dadi segnati: uso codesto assai comune
a’ successori di San Pietro, non pochi de’ quali
seppero egregiamente valersi del <i>gesuitismo</i> anche
molto prima che i proseliti del da Loiola ne avessero
conseguito privilegio. — E papa Farnese — volpe fina
se ce ne avea una — doveva esser primo del numero,
se fu egli stesso che, nel 1540, ne rilasciò il brevetto
d’invenzione a Sant’Ignazio in persona.
</p>

<p>
Quando Paolo III mosse da Roma per condursi a
Nizza, ferveva più che mai accanita la guerra in
Piemonte, dove i francesi, col Montmorency — il famoso
contestabile de’ <i>paternostri</i> — e con Guido
Rangone da Modena, occupavano tutto il paese tra
Moncalieri e le Alpi; mentre gl’imperiali, col marchese
Alfonso d’Avalos e Giangiacomo Medici da
Trezzo, detto <i>Il Medeghino</i>, tenevano presidio in Asti,
Fossano e Vercelli. Ma, in quel torno, volgevano allo
imperatore poco prospere le sorti ne’ Paesi Bassi, che
mal comportando di vedersi spogliati in uno con la
libertà religiosa, anche delle comunali franchigie, si
ribellavano contro la tirannide spagnolesca; nel contempo,
il granturco Solimano — sospintovi dal re
Francesco — invadeva l’Ungheria e — con l’aiuto
dell’algerino Haireddin, <i>Barbarossa</i> — minacciava
Napoli e Toscana.
</p>

<p>
Il furbo Farnese colse a volo la propizia occasione
di portarsi inanzi mediatore, non già per schietta e
cristiana tenerezza di pace; ma perchè — certo di
rendere per tal modo un servizio a Carlo V — si riprometteva
di farglielo pagare al più alto prezzo. — Voleva
tradurre in pratica il detto che, fra due litiganti
il terzo gode, e conseguire dalla imperiale
<span class="pagenum" id="Page_37">[37]</span>
riconoscenza l’agognata ducea di Milano pel suo prediletto
Pierluigi, l’ingrandimento della propria famiglia
essendo, non solo il primo, ma quasi l’esclusivo
suo pensiero. Nè di ciò tanto poteasi muovergli
troppo acerbo rimprovero, perocchè «non fosse tenuta
in quel secolo cosa degna d’infamia, che un
papa avesse figliuoli bastardi, nè che cercasse per
ogni via di farli ricchi e signori; anzi erano avuti
per prudenti e per astuti e di buon giudizio pontefici
tali».
</p>

<p>
Partito da Parma due giorni dopo la sanguinosa
scena per noi descritta, egli giunse a Nizza il successivo
17 dello stesso mese di maggio e — non potendo
penetrare in città, perchè chiusone il castello
dal duca di Savoia — s’attendò ne’ dintorni, dove si
trattenne per un mese di seguito, sprecando la sua
più fina dialettica in appartati convegni or con l’uno
or con l’altro, dei due regali antagonisti, senza mai
approdare a nulla di concreto e di buono.
</p>

<p>
Finalmente, ai 18 di giugno — acchetandosi al
fringuello dacchè sfuggitogli il tordo dal paretaio — potè
comporre i due sovrani ad una tregua decennale
stabilita — come oggidì si direbbe — su la base
dell’<i>uti possedetis</i>.
</p>

<p>
Ma, di Milano, Carlo V non volle intenderne verbo.
</p>

<p>
Per quanto il papa si avvolpacchiasse in studiati
argomenti ed artefiziose girandole, gli fece sempre le
orecchie da mercante.
</p>

<p>
Solo — per non lasciarlo andare troppo scontento
e con tutte le pive nel sacco — gli concedette il
marchesato di Novara per Pierluigi, e — pel costui
figlio Ottavio — la mano della sua Margherita di
Austria.
</p>

<p>
Quindi si separarono.
</p>

<p>
<span class="pagenum" id="Page_38">[38]</span>
</p>

<p>
Egli, l’imperatore, per correre a domare i riottosi
fiamminghi, nel che raggiunse il suo scopo, e per
combattere — in alleanza con le armi pontifice e
con quelle di Venezia, che aveva tratto dalla sua — i
turchi e gli algerini, nel che fece un buco nell’aqua:
e il papa per ricondursi a Roma, e preparare
le feste per le nozze del nipote e la conquista di Camerino,
onde s’era prefisso infeudarlo.
</p>

<p>
Non fu, per conseguenza, se non tra la primavera
e la state del 1539 che si cominciarono a provare i
benefici influssi della tregua conclusa e che, dagl’imperiali
in ispecie, molti uomini di truppa raccogliticcia
vennero mandati in congedo.
</p>

<p>
Era tra questi il nostro Neruccio Nerucci, che noi
seguiremo.
</p>

<div class="chapter">
<p><span class="pagenum" id="Page_39">[39]</span></p>

<h3 id="cap5"><span class="smcap">Capitolo V.</span>
<span class="smaller">Castel Canafurone.</span></h3>
</div>

<p>
Sul confine piacentino verso il genovesato, alla destra
dell’Aùto, poco prima del punto in cui questo
modesto torrentello, che sgorga da’ pinacoli del Barbagelata,
va a mettere foce nella Trebbia; sorgeva di
que’ giorni, o — a più giusto dire — già cominciava
a cascare in ruina un castellaccio dell’undecimo secolo,
eretto nel più orrido a settentrione del Groppo
della Vèzzera e appartenente a’ conti Nicelli, allora
potenti e prepotenti in Valle di Nure.
</p>

<p>
Lo si chiamava Castel Canafurone.
</p>

<p>
Adesso non ne rimane altro vestigio che il nome.
</p>

<p>
E — sin d’allora — scassinato e cadente in più parti,
con rotte le catene de’ levatoi e arrugginite
a’ subbi quelle delle serracinesche, senza più nè mobilio,
nè arredi, nè imposte di usci o finestre; lo si
lasciava in balia de’ quattro venti abbandonato e deserto.
</p>

<p>
Le inevitabili leggende di scellerati delitti ivi compiuti
in remotissimi tempi, e di spiriti maligni che vi
convenivano la notte in diabolici sinedri, e d’ombre
vagolanti e gementi che ne popolavano i più secreti
penetrali; circolavano naturalmente accreditate più
<span class="pagenum" id="Page_40">[40]</span>
che vangeli per le circostanti campagne e non c’era
familio, o servo che — indugiato per via, oltre lo
imbrunire — non la pigliasse lunga, descrivendo un
arco di circolo per evitarlo, o — se costretto a passargli
di costa — non si lasciasse vincere dalla battissoffia
e non iscongiurasse tutt’i santi del paradiso a
tenergli lontani i cattivi incontri.
</p>

<p>
E come fondate sul vero quelle paurose dicerie,
meglio lo avrebbe creduto chi vi fosse passato in su
la mezzanotte del 4 giugno 1539, tanto n’era strano
e spaventevole l’aspetto.
</p>

<p>
Su la bassa fronte del tozzo e diforme edificio, che
disegnava la sua negra mole s’un cielo annuvolato e
procelloso, brillavano altrettanti occhi di brage: erano
le finestre del pianterreno, dalle quali traspariva una
luce rossastra e fumosa come d’incendio. Dallo interno
s’udiva un confuso frastuono d’armi e di persone
e un alternarsi di voci minacciose e di esecrande
bestemmie. Ci sarebbe stato a scommettere che là
dentro si celebrasse la messa nera o, per lo meno, si
ripetessero le mostruose orgie di sangue, per cui,
cento anni prima, quel Gilles di Laval, ch’erasi guadagnato
il nome di <i>Barbe-Bleu</i>, lasciò il capo sul
ceppo.
</p>

<p>
Un mistero vi si nascondeva di certo.
</p>

<p>
Ma non mancava probabilmente chi proponevasi
penetrarlo, perocchè vi fosse qualcuno che — strisciando
catellon catellone fra l’intricatoio di licheni
e di arbusti che circondavano il castello e ne vestivano
il piede — cercasse accostarsi ad una di quelle
sue finestre che davano luce.
</p>

<p>
Adagio adagio e proprio come la dònnola quando
s’insinua nel pollaio, vi giunse finalmente e — mascherato
dal fogliame d’un càppero che ne otturava
<span class="pagenum" id="Page_41">[41]</span>
gran parte del vano — vi spinse in mezzo la faccia
e cacciò dentro lo sguardo.
</p>

<p>
L’ambiente era una lurida stanzaccia a vôlto depresso,
che originariamente aveva dovuto servire di
tinello pe’ famigli e gli armigeri, le cui pareti, annerite
dalla fuliggine del tempo e luccicanti per le viscide
striscie de’ lumaconi, annebbiava uno spesso velame
di polverosi ragnateli. Vi si tenevano in giro
una dozzina d’uomini da’ ceffi promettenti nulla di
buono e più vestiti di armi che non di panni, taluni
de’ quali — i peggio in arnese — reggevano a
mano torce resinose, d’ond’emanava la luce rossastra
che si travedeva di fuori.
</p>

<p>
Erano signori e servi.
</p>

<p>
A capo di quelli figurava uno, col quale femmo
già conoscenza a Parma in occasione della contesa
per la mula papale; era il compagno di Stefano Nicelli,
il conte Giambattista Nicelli, marchese della propinqua
terra di Cattaragna e signore eziandio delle
crollanti mura di Castel Canafurone, che — una volta
fattesi inette alla difesa — egli aveva derelitto e lasciava
cadere completamente in isfascio.
</p>

<p>
Intorno a lui, stavano diversi altri Nicelli, tra i
quali i conti Melchiorre da Niceto e Gianfrancesco
da Ebbio: e — dallo atteggio di tutti e specie da’ loro
discorsi — chiaro appariva come attendessero persone,
con le quali s’erano dati la posta in quel luogo
solitario e selvaggio.
</p>

<p>
Nè queste tardarono gran pezza ad arrivare.
</p>

<p>
Primo fu il capitano Lorenzo Villa, con dietro un
centinaio d’uomini d’arme, uno de’ quali il nostro Neruccio:
poscia, il conte Giovanni Nicelli da Monte
Ochino, uomo prepotente e feroce, il quale, dopo di
Stefano, vantava la maggiore primazia su le genti
del suo casato.
</p>

<p>
<span class="pagenum" id="Page_42">[42]</span>
</p>

<p>
Apparentemente era costui che gli altri aspettavano,
poichè quasi tutti — al suo sovraggiungere — dèttero
in una esclamazione di sodisfacimento: ed il marchese
di Cattaragna, affrettandosi ad incontrarlo:
</p>

<p>
— Ebbene? — gli chiese con ansia.
</p>

<p>
— Ebbene — rispose il nuovo venuto, mentre gli
altri gli formavano cerchio d’intorno — il tradimento
è proceduto dai Santafiora e dai Camia!
</p>

<p>
— N’ero certo! — fece il da Niceto.
</p>

<p>
— Scellerati! — sciamò il da Ebbio.
</p>

<p>
— E come sono andate le faccende? — dimandò
il marchese di Cattaragna.
</p>

<p>
— Ve lo dico subito — soggiunse l’interrogato — e,
perdio, se avete sangue che vi scuota i polsi dovrete
inorridirne con me. V’è noto come al nostro
misero Stefano, nella sua qualità di capo delle nostre
famiglie, grandemente premesse il portarsi a Piacenza,
per ivi regolare co’ Mandelli e coi Landi le questioni
pendenti su i dazi dello Spettine e della Crocelobbia
e su gli scavi delle Ferriere; ma non vi si affidava,
la cagione del malaugurato affare ch’ebbe l’anno scorso
a Parma e che gli tirò su la testa la taglia di cento
ducati. Stava appunto nella maggiore incertezza,
quando, imbattutosi a Fiorenzuola nel Legato, cardinal
Del Monte, gli parve saggio umiliarglisi e richiederlo
d’un salvacondotto, che questi non gli ricusò.
Ma Sforza Pallavicino, il signore del luogo, ne
dètte subito aviso secreto a’ Santafiora di Castellarquato,
i quali sapete quanto agognerebbero spogliarci
ed impadronirsi de’ nostri feudi del Valnurese. Costoro
però s’accontarono coi Camia e concertarono insieme
la trama infernale. Quando Stefano, valendosi del suo
salvocondotto, fu penetrato in Piacenza e mentre il
Legato, per un intrigo de’ Santafiora, portavasi a Busseto
<span class="pagenum" id="Page_43">[43]</span>
presso Gerolamo Pallavicino, i Camia lo denunziarono
codardamente all’Orsini di Farfa, luogotenente
della legazione, il quale, senza tener calcolo
del salvocondotto e senza nessun riguardo per quei
molti nostri aderenti e parziali, che s’intromisero e
lo scongiuravano a soprassedere fintanto almeno che
si fosse ricorso a Roma ed avutone risposta; fece
procedere alla cattura di Stefano e volle, senz’altro,
mandare ad esecuzione il bando degli Anziani di Parma.
</p>

<p>
— Maledizione! — mormorarono cupamente taluni.
</p>

<p>
— Il ventotto dello scorso aprile — seguitò a dire
il conte Giovanni da Monte Ochino — sono oggi trentasei
giorni, il conte Stefano Nicelli, il nostro congiunto,
il nostro capitano, l’amico nostro, s’ebbe mozzo
il capo in cittadella e il cadavere abbandonato ignudo
su la piazza, scherno alla bordaglia, ludibrio alle cornacchie
ed ai cani.
</p>

<p>
Un sordo mormorio di mal represso furore tornò
a circolare fra gli astanti.
</p>

<p>
— Il Farfa — continuò il Monte Ochino — fu compro
dalle blandizie e dall’oro de’ nostri giurati nemici;
ma siccome non voleva apparirlo e che costoro andavano
sfrontatamente millantando d’aver cavato la
castagna dal fuoco con la zampa del gatto; tanto per
scagionarsi, e’ ne fece sovraccogliere due, Gilberto
Camia e Alfisio Malvicino, e, dichiarando publicamente.....
buono per cui ci crede!.... di non aver ceduto
a nissuna subornazione, ma solo ottemperato
agli ordinamenti, li dannò a quattro giorni di berlina,
che queglino, come potete idearvi, scontarono
del più lieto core, ben sapendo quanto mite ed insignificante
fosse la pena in raffronto dello enorme benefizio
ottenuto. Ecco in qual modo andarono le faccende!
</p>

<p>
<span class="pagenum" id="Page_44">[44]</span>
</p>

<p>
Ed erano andate veramente così, come ce lo attesta
il dabben cronista, il quale, dopo averci narrato
essersi detto «che mirando la Santa Costantia filiola
di nostro papa e signora de Castello Arquato farse
signora della valle per esserne Stepheno da Nicelle
il capo, che avendolo tolto via luio facilmente havrebbe
ottenuto lo intento suo» — ingenuamente
conclude: «pur sia come se volia, luio morse.»
</p>

<p>
I raunati accolsero le ultime parole del Monte Ochino
con più chiassose manifestazioni di sdegno.
</p>

<p>
— Ah, scontarono di lieto core la pena! — sclamò
ghignando il marchese di Gattaragna — penseremo
noi ad infliggerne loro una più aspra.
</p>

<p>
— Altro che berlina.... le forche! — aggiunse il
conte da Ebbio.
</p>

<p>
— E a filo di spada tutti i loro aderenti, i loro
familiari, i loro servi! — urlò il da Niceto.
</p>

<p>
— E saccheggiate e diroccate le loro case — concluse
il capitano Lorenzo Villa, il quale — naturalmente — pensava
anzitutto al bottino.
</p>

<p>
— È appunto per codesto — disse il conte Giovanni — che
vi ho dato convegno in quest’avanzo
di rôcca ed incarico a voi, capitano, di raggranellarci
il più possibile d’uomini d’arme.
</p>

<p>
— Ed io l’ho fatto, mi pare! — osservò spavaldamente
il Villa, segnando della mano i suoi molti gregari
che gli si schieravano dietro — ce n’è che vengono
di Piemonte, ce n’è che vengono di Lamagna,
ce n’è persino che vengono dalle coste di Barberia...
e ce n’è d’italiani, ce n’è di svizzeri, ce n’è di spagnuoli....
una vera insalata cappuccina!
</p>

<p>
— Provenienza e nazione non ci fan nulla — fece
il conte Giovanni — sappiano menar bene le mani
ed arrisicare la pelle e, per noi, son tutti pari: la nazione
<span class="pagenum" id="Page_45">[45]</span>
cui apparteniamo noi stessi non è più ormai
che il nostr’odio e la nostra vendetta!
</p>

<p>
— E come intendete regolarvi? — gli chiese il
Cattaragna.
</p>

<p>
— Semplicemente — rispose, con riso feroce, il
Monte Ochino — i Camia ci hanno colpito nel nostro
capitaneo, e noi colpirli nel loro; che Giovanni il Grosso
paghi per Stefano il Giovine: occhio per occhio, dente
per dente.... la pena del taglione!
</p>

<p>
— E quando? — interrogarono più voci.
</p>

<p>
— Quando più presto si possa: se non stanotte, la
notte di domani!
</p>

<p>
A queste parole, pronunziate solennemente dal conte
di Monte Ochino, la forma umana, ch’erasi tenuta
speculando ed origliando fuori della finestra, sgattaiolò
carpone tra i rovi e le ortiche e sparve nell’ombra
della notte.
</p>

<div class="chapter">
<p><span class="pagenum" id="Page_46">[46]</span></p>

<h3 id="cap6"><span class="smcap">Capitolo VI.</span>
<span class="smaller">Giovanni il Grosso.</span></h3>
</div>

<p>
Da castello a castello.
</p>

<p>
È necessità questa, ed è, in uno, carattere distintivo
de’ tempi che abbiamo impreso a descrivere.
</p>

<p>
Dalla crollante torre de’ Nicelli, passiamo alla rôcca
dei Camia, sita in luogo avvallato e pantanoso su la
riva sinistra della Nure, quattro miglia più in su di
San Giovanni di Bèttola, tra Olmo e Revigozzo.
</p>

<p>
Ivi dimora Giovanni il Grosso, capo principale delle
famiglie avverse a’ Nicelli, che contendono a questi
il predominio del Valnurese.
</p>

<p>
È il mattino poco più tardi dell’alba.
</p>

<p>
Un omicciatto dalle grame apparenze, tutto da capo
a’ piedi, vestito di bigio — traghettato che s’ebbe il
torrente su la barchetta del navichiere — s’avvicinava
al castello e — fattone scendere il ponte col
declinare il suo essere — penetrava ne’ cortili e richiedeva
del signor conte.
</p>

<p>
Seguiamolo.
</p>

<p>
In una piccola stanza tappezzata a scuri arabeschi,
che, addì nostri, diremmo gabinetto, dove — su una
grezza e pesante tavola di quercia voluminosi in folio
de’ filosofi greci s’affastellavano con seste e fiale ed
<span class="pagenum" id="Page_47">[47]</span>
altri arnesi di matematica e di alchimia, tenevasi seduto
il conte Giovanni Camia il Grosso, vecchio più
che settuagenario, alto e corpulento, cui una lunga
e candida barba dava severo aspetto di autorevole
maestà, mentre un cotal risolino che gli errava continuo
su le labra e negli occhi lo diceva ad un
tempo benevolo ed astuto.
</p>

<p>
Noi lo trovammo già a Parma, compagno alla vezzosa
fanciulla, che vedemmo fidarsi alla custodia del
nostro Neruccio.
</p>

<p>
Era sua nipote.
</p>

<p>
Bianca — perocchè tale il nome di costei — era
nata a Perugia da una sua figlia e da Sigismondo
della Staffa gentiluomo di quella città.
</p>

<p>
Nel 1534 fu questi tra i non pochi che, nella notte
del 1.º ottobre, ne apersero le porte al fuoruscito Ridolfo
Baglioni e gli tennero mano ad impadronirsi
del vescovo di Terracina, vice-legato pontificio, che,
poscia, in uno co’ suoi auditori e cancellieri, venne
posto a’ tormenti e decapitato su la publica piazza.
</p>

<p>
L’anno di poi, papa Paolo III vi spedì le sue genti
capitanate da Alessandro Vitelli, il quale volse in fuga
il Baglione, diroccò dalle fondamenta le sue terre di
Spello, Bettona e Bastia e fece mettere a morte vari
de’ suoi fautori, tra’ quali Sigismondo della Staffa.
</p>

<p>
Fu allora che Bianca trasse presso dell’avolo, insieme
alla propria madre, la quale — uscita quasi
di senno pel tragico fine del consorte — morì di crepacuore
pochi mesi dopo.
</p>

<p>
Bianca della Staffa, orfana a quindici anni, rimase
però sola col vecchio nonno, i cui molti figliuoli — uno
de’ quali quel Gilberto, che udimmo menzionare
dal Monte Ochino siccome dannato alla gogna in
seguito del supplizio di Stefano Nicelli — vivevano
<span class="pagenum" id="Page_48">[48]</span>
con le mogli e la prole sparsi per altre terre e castella
della valle di Nure.
</p>

<p>
Quando un valletto salì ad annunziare a Giovanni
il Grosso la persona che chiedeva parlargli:
</p>

<p>
— Pellegrino di Leuthen? — fece questi, inarcando
le ciglia — che diamine può mai volere da me?....
digli pure che salga!
</p>

<p>
E chiuse il volume, cui stava leggendo, cacciandovi
trammezzo come indice la lama di un pugnale, mentre
il servo introduceva quel mal sagomato tedesco, che
pure vedemmo a Parma, in occasione dello ingresso
del papa.
</p>

<p>
— Ben venga il nostro mastro Pellegrino — gli
disse affabilmente il conte Giovanni, appena lo scorse — qual
vento vi sbatte quaggiù nella rôcca di Camia?
</p>

<p>
— Fente cattife, magnifiche messere — rispose il
tedesco nel suo solito gergo, allungando il labro inferiore
in aria sconsolata e crollando melanconicamente
la testa — prutte notiscie.... crante prutte
notiscie!
</p>

<p>
— Oh! oh! voi mi sbigottite, Pellegrino!.... forse
che Sua Beatitudine si trova male in salute, o che
Sua Maestà Cattolica non attiene le sue promesse?
</p>

<p>
— Niente! niente! Sua Peatitudine sempre fegete e
ropuste, sempre ciofine malcrado fecchiaia.... Sua
Maestà mantate da Parcellone tiplome infestitura marchesate
Nofare Sua Eccellensce il tuca di Castre, con
penscione tuemila seicento cinquanta scuti d’oro da
cinque lire imberiali ogni scuto.... matrimonie brincipe
Ottafie con tonna Marcherite celeprate Rome....
lui afute tucate Camerine da Cuitupalte dalla Rofere...
Farnesi tutti gontenti, molto gontenti.... ma io barlare
di foi, magnifiche messere, di foi che state minacciate
crantissime tiscrazie.
</p>

<p>
<span class="pagenum" id="Page_49">[49]</span>
</p>

<p>
— Io?
</p>

<p>
— Foi... foi, magnifiche messere!.... conti Nicelle,
topo Stefene lasciate testa Biacenza, molto arrapiate,
molto stegnate, molto tesiderio fenticascione.... oh,
cente furba e cattifa conti Nicelle!.... supito capito
fostro tratimente.... supito tetto: Camia fatto ammazzare
Stefene, noi ammazzare Camia.... tente ber
tente..... pena del taglione!
</p>

<p>
— Poter del mondo, mastro Pellegrino, voi mi parete
la Cassandra, di cui stavo appunto leggendo le
profezie in questi oscuri versi di Licofrone!... e d’onde
viene che mi scioriniate di siffatte malinconie?
</p>

<p>
— Fiene, magnifiche messere, che Bellecrine stare
ciorno e notte sempre ficilante per suoi poni batroni....
io bresentemente essere incaricato Santo
Batre scantagliare medalli delle Ferriere.... io essere
da fari ciorni in quelle barti.... ieri sera, passanto
Gastelle Ganafurone fetute crante luciore fenire dalle
finestre.... <i>der teifel!</i> subito tetto a io metesimo, qui
star cosa straortinaria e, biane biane, atace atace,
antate ficine una di quelle finestre e fetute e sentite
tutto quanto si facefa e ticefa di dentro... stare tutte
Nicelle condurate, Mont’Ochine, Gattaragne, Eppie,
Nicete e capitani e soltati, e tire e ciurare questa
notte metesima folere voi assaltare e brentere fostre
gastelle e foi e fostra cento e tutti fostri barenti e
sequaci tutti bassare file di spate e rufinare fostre
gase e rupare fostri guadrini e fare crante cenerale
fenticascione sopra di foi!
</p>

<p>
Il conte Giovanni, che aveva seguito la tartagliata
del tedesco con un misto crescente d’interessamento
e di stupore, come quello si tacque, corrugò fieramente
la fronte e, rizzandosi in piedi:
</p>

<p>
<span class="pagenum" id="Page_50">[50]</span>
</p>

<p>
— Voi avete udito tutto codesto? — esclamò, ficcandogli
gli occhi negli occhi.
</p>

<p>
— Udite e fetute come io fetere e utire foi metesimamente — rispose
il tedesco.
</p>

<p>
— Erano molti?
</p>

<p>
— Aferne gontate tuecento.
</p>

<p>
— E dite che questa notte?...
</p>

<p>
— Folere foi assaltare e fare crante fenticascione
sopra di foi.
</p>

<p>
— E sia: mi troveranno pronto a riceverli!.... intanto
vi sono grato della vostra sollecitudine: uomo
avvisato, mezzo salvato!
</p>

<p>
— Foi pone amiche conti Sandafiore; conti Sandafiore
pone barente e niboti Sua Peatitudine; Sua Peatitudine
mio pone batrone: io niente fatto chè mio
tofere pono e fetel serfitore.
</p>

<p>
— Lo so, lo so: mi ripeteste codeste istesse dichiarazioni
quando assumeste sopra di voi di denunziare
al pro-legato la clandestina intrusione in Piacenza
di quello sciagurato di Stefano....
</p>

<p>
— Ciustamente!... conti Sandafiore molto tesiterare
sua scompariscione del mondo.... io molto tesiterare
serfirli.... poi afere cento pelli ducali da cuataniare.
</p>

<p>
— Comunque sia e per allora e per adesso so di
dovervi una gratitudine che non verrà mai meno.
</p>

<p>
— Troppe penefole.... troppe intulcente!
</p>

<p>
— Ma, dico: per giungere da Castel Canafurone
sin qui, a quest’ora del mattino, dovete aver galoppato
più di un cervo.... sarete stanco, affamato....
</p>

<p>
— Stanco no: oh, io afere campe di ferre.... fiacciare
come temonio.... ma anche fame come temonio...
fentricole parere porsa senza guadrini!
</p>

<p>
— E voi affrettatevi a ristorarlo — gli disse il
conte Giovanni e — richiamato il valletto — commise
<span class="pagenum" id="Page_51">[51]</span>
a costui di menarlo dal credenziere con ordine
gl’imbandisse quanto di meglio serbava in dispensa.
</p>

<p>
Chetàti, con un mezzo pollo allo spiedo, un quaccino
dì segala ed un buon fiasco di vino del sito, i
morsi dello stomaco; intascati, senza cerimonie, gli
scudi d’oro, che il conte gli snocciolò in compenso
del salutare suo avvertimento; mastro Pellegrino di
Leuthen riprese la via dei monti, diretto, com’e’ diceva,
ad istruire di quanto accadeva i feudatarî di
Castell’Arquato.
</p>

<p>
Pellegrino di Leuthen — come lo avranno già avvertito
i nostri lettori — sotto la maschera di metallurgo
e antiquario, altro non era che un attivissimo
spione del papa e di tutti i costui aderenti. — Paolo III,
infatti, sino dal 1538, gli aveva dato incarico, con apposito
Breve, di ormare e consegnare in potere della
giustizia i non pochi falsari, che, abusando il nome
pontificio, avevano preso a fare spaccio di apocrife
patenti largitrici di dispense, di perdono e d’altro,
per mezzo delle quali andavano squattrinando a scapito
dell’altrui buona fede, e — più tardi — quello
di scandagliare e studiare le miniere della valle di
Nure; ma, nel medesimo, era segretamente istruito di
tener d’occhio agl’interessi tutti di casa Farnese e
di riferire a tempo e luogo, quanto gli accadesse notare
che ne valesse la pena.
</p>

<p>
In altri termini, Pellegrino di Leuthen era niente
più niente meno di ciò che al giorno d’oggi si chiama
un agente secreto di publica sicurezza.
</p>

<p>
Mentre costui saziava il suo vorace appetito tedesco
e si rimetteva in via per la montagna; Giovanni
il Grosso — fatti venire i suoi familiari ed
uomini d’arme ed impartiti loro gli ordini opportuni
perchè procacciassero il necessario alle difese — aveva
<span class="pagenum" id="Page_52">[52]</span>
spedito procacci e staffette a cavallo a’ suoi
figliuoli e congiunti, alfine che prima dello annottare
convenissero tutti al suo castello.
</p>

<p>
Il sole non aveva, infatti, per anco raccolto i suoi
ultimi raggi, che — alla spicciolata, l’uno dal monte,
l’altro dal piano — vi giunsero tutti, di guisa che
quando, alla ritirata serale, si rialzarono i ponti e
si situarono le scolte su i merli, più di quattrocento
uomini parati al combattere trovavansi chiusi entro
la rôcca di Camia.
</p>

<p>
Ma quella notte trascorse, e un’altra, e un’altra
ancora, senza che di nemici si avesse il minimo
indizio.
</p>

<p>
Si ritenne allora che Pellegrino avesse preso un
granchio a secco e, a poco a poco, i convenuti si licenziarono
e fecero ritorno alle rispettive dimore:
compagni al vecchio Giovanni non rimasero ultimi
chè suo figlio Gilberto, suo genero Alfisio Malvicino,
un Cristoforo Chinello, e un Battistino ed un Franceschino
Zazzera, i quali pure — traendo ottimo
auspicio da una quarta notte passata nella più completa
tranquillità — cominciavano a parlare di andarsene
l’indomani.
</p>

<div class="chapter">
<p><span class="pagenum" id="Page_53">[53]</span></p>

<h3 id="cap7"><span class="smcap">Capitolo VII.</span>
<span class="smaller">La via sotterranea.</span></h3>
</div>

<p>
Ma la pace perfetta goduta in quelle quattro notti
dagli abitanti della rôcca di Camia potevasi paragonare
alla bonaccia di mare precurritrice quasi sempre
di spaventose procelle.
</p>

<p>
Pellegrino di Leuthen — noi lo sappiamo — non
s’era punto ingannato; e se i Nicelli riuniti in Castel
Canafurone non avevano dato compimento a’ loro feroci
propositi nel tempo e nel modo deputati, lo si
doveva appunto allo averne egli istrutto Giovanni
il Grosso e alle disposizioni assunte da costui.
</p>

<p>
Per mezzo de’ loro parziali, disseminati qua e là
nella valle, eglino pure erano stati, a lor volta,
messi in su l’avviso del frettoloso accorrere che i
Camia facevano dai dintorni al castello paterno e
avevano compreso come il loro divisamento di cogliere
il nemico alla sprovista e di sopraffarlo fosse
interamente frustrato. — Il vecchio Camia era avvertito:
impossibile, quindi, trovarlo con le mani alla
cintola; arduo già forse il solo avvicinarsi al suo covo
senza destare l’allarme. — Due cose decisero però:
l’una di aggiornare la loro spedizione; l’altra di affidarla
piuttosto all’astuzia che alla violenza.
</p>

<p>
<span class="pagenum" id="Page_54">[54]</span>
</p>

<p>
Come il più dei castelli medioevali anche la rôcca
di Camia possedeva una via sotterranea, che — dalle
sue casematte — andava a riuscire in un punto rimoto
su l’alveo della Nure.
</p>

<p>
Destinata ad offrire uno estremo scampo quando il
sostenere la piazza fosse reso impossibile; e del suo
accesso nello interno della rôcca e del suo sfogo in
riva al torrente, il segreto era gelosamente custodito
dal signore del luogo, siccome quello da cui sapeva
dipendere e la sua propria salvezza e quella de’ suoi.
</p>

<p>
Eravi tuttavia qualcun’altro che lo conosceva: l’ottuagenario
Luca Rinolfo, antico castaldo de’ Camia, il
quale, allora, viveva ritirato, con la moglie ed un
unico figliuolo, nel vicino casolare della Chiappa appiedi
di monte Osèro.
</p>

<p>
Fu sopra di costui che volsero il pensiero i Nicelli
e principalmente il conte di Monte Ochino, che — se
non certezza — ragioni molte inducevano a supporre
dovesse Luca non ignorare del tutto il segreto di
quella via.
</p>

<p>
Con un drappello de’ suoi tra’ più resoluti ed audaci,
camuffati da villano al pari di lui, ma con le
vesti soppannate di stocchi e pugnali, scese egli però
la quarta sera dopo il convegno in Castel Canafurone
sino alle falde del monte Osèro e — a notte chiusa — intorniò
ed invase la modesta casuccia del vecchio
castaldo.
</p>

<p>
Non ci tratteremo molto su i particolari di tale
invasione.
</p>

<p>
Troppe scene di sangue sono destinate a cadere
sotto la nostra penna, perchè non accogliamo, con
piacere, la opportunità di accennarne a pena talune
e di sopprimerne altre del tutto.
</p>

<p>
Basti al lettore, che gli sgherri del Monte Ochino
<span class="pagenum" id="Page_55">[55]</span>
colsero l’infelice vegliardo nel più intenso del sonno
lo imbavagliarono per soffocarne le grida; lo avvolsero
entro un lenzuolo per schermirlo dal freddo
pungente della notte e — gittatoselo così su le spalle
più a mo’ di cosa chè di persona — lo portarono via.
</p>

<p>
Il Monte Ochino, rimasto ultimo — mal sapendo
come chetarne la consorte che strillava a squarciagola
e per tema il compromettesse col denunziar l’accaduto — stimò
del suo meglio assecurarsene il silenzio
con due stilettate che la freddarono sul colpo
quindi raggiunse i suoi cagnotti, i quali — col loro
fardello umano su gli omeri — si erano intanto ridotti
presso la sponda della Nure a pochi tiri d’arco
dal castello di Camia.
</p>

<p>
Buon per costoro che il figlio delle loro vittime fosse
stato costretto ad abbandonare i vecchi ed amati suoi
genitori, per chiudersi nella rôcca insieme agli altri
vassalli, e non dovesse chè due dì dopo apprendere
in parte ed in parte indovinare l’atroce colpo che
gli era toccato. — Sventura a loro se fosse stato presente! — E
il Monte Ochino lo sapeva così che s’era
fatto accompagnare da dodici scherani scelti fra’ più
arrisicati; mentre — lui assente — due sarebbero
stati più che sufficenti a sbrigar la bisogna.
</p>

<p>
Arcangelo Rinolfo — meglio conosciuto per tutta
la valle sotto il nomignolo di <i>Terremoto</i> — era, infatti,
tale uomo da lottare da solo anche contra quei
dodici e da fornir loro una brutta gatta da pelare.
</p>

<p>
S’imagini il lettore un colosso di due metri d’altezza,
con un torace da cavallo meclemburghese, le
spalle larghe e quadrate, il dorso leggermente curvo
e le braccia e le gambe con quegl’istessi muscoli
esagerati che si osservano in alcune statue del Buonarroto. — La
testa aveva piccina, i capelli biondi,
<span class="pagenum" id="Page_56">[56]</span>
occhi cilestri, i lineamenti dolci e regolari e sarebbesi
anche potuto dir bello, se un fendente buscatosi
in guerra non gli avesse mozzato il naso e
parte del labro superiore sì da renderlo orribilmente
deforme. — Ad una forza eccezionale, prodigiosa, tale
da accreditare le mitologiche e bibliche leggende dell’Ercole
greco e dello israelita Sansone, accoppiava
la destrezza del ginnasta, la elasticità di membra dell’acrobata:
nessuno che — al paro di lui — fosse
capace di sollevare enormi pesi, di abbattere una giumenta
di un pugno, di puntarsi alla spalla una colubrina
come altri un archibugio ordinario; ma e
nessuno che lo sapesse vincere al corso e lo eguagliasse
nella rapidità con la quale s’arrampicava s’un
albero, o si lasciava scivolare giù da una fune.
</p>

<p>
Lo dicevano <i>Terremoto</i> e, all’opera, lo era dassenno.
</p>

<p>
Sotto gli ordini di un Camia e al soldo di Spagna
aveva militato più volte in Lombardia e operato prodigi
di valore. — Pei suoi signori professava una
devozione ed una reverenza che avevano del culto.
Il suo carattere somigliava a quello dei cani di Terranova:
non troppa intelligenza, ma una fedeltà a
tutte prove. Ciò che non gli suggeriva il cervello, il
cuore glie lo dettava; dove non giungeva con la mente,
toccava col braccio.
</p>

<p>
Ci siamo dilungati alcun poco a ragionare di costui,
appena ci accadde di nominarlo, per la parte rilevante
che deve rappresentare in questa nostra istoria.
</p>

<p>
Torniamo adesso al suo misero padre, che inutilmente
si dibatteva fra le braccia de’ suoi rapitori.
</p>

<p>
Come costoro l’ebbero steso supino su le ghiare
del torrente e toltogli d’in su la bocca il bavaglio,
il conte di Monte Ochino gli si chinò sopra col ferro
<span class="pagenum" id="Page_57">[57]</span>
sguainato in pugno e tinto ancora del sangue della
sua vecchia compagna e:
</p>

<p>
— Suvvia — gli susurrò con voce sorda e imperiosa
all’orecchio — tu sai dove si trova lo sbocco
della via sotterranea che mena alla rôcca di Camia:
o indicamelo subito, o tu se’ morto!
</p>

<p>
— Ah, è per codesto — rispose quasi tranquillamente
l’antico castaldo — che voi mi avete in cotal
maniera azzannato e tratto sin qui?
</p>

<p>
— È per codesto.... parla!
</p>

<p>
— Nemmanco se mi minacciaste di tôrmi di corpo
l’anima che è del buon Dio e di darla al demonio:
pensate la vita!
</p>

<p>
— Non vuoi?... bada, Rinolfo, che tu giuochi
un’assai mala carta!... hai lasciato in casa la tua
donna anch’essa nelle mani de’ nostri.... parli, ed è
salva, e, salvo a tua volta, torni immediatamente a
raggiungerla.... taci, ed è morta, morta con te, morta
prima ancora di te.
</p>

<p>
— Oh, la mia Annalena! — sospirò il malcapitato
senza null’altro aggiungere.
</p>

<p>
— Ti decidi! — soggiunse il Nicelli, coi denti stretti
per l’impazienza.
</p>

<p>
— Lo sono.
</p>

<p>
— Ebbene?
</p>

<p>
— Penso che se io tocco gli ottant’uno al <i>Corpus
Domine</i>, Annalena ne compie settantasette a Natale...
abbiam vissuto sin di troppo amendue.... ella stessa
preferirà sapermi morto e morire con me, a trascinar
meco qualche anno ancora di grama esistenza
esacerbata dal disprezzo e dall’ignominia.
</p>

<p>
Il Nicelli si rodeva pel dispetto e durava fatica a
contenersi; tuttavia, facendosi forza:
</p>

<p>
— Sia pure — continuò — ma, dopo tua moglie,
c’è il tuo figliuolo....
</p>

<p>
<span class="pagenum" id="Page_58">[58]</span>
</p>

<p>
— Arcangelo? — fece il vegliardo, fissando gli
occhi spaventati sul suo tormentatore.
</p>

<p>
— Appunto, quello smargiasso, quel cospettone, quello
ammazzasette e storpiaquattordici del tuo figliuolo....
noi lo abbiamo ridotto al dovere... egli è laggiù, poco
stante da Revigozzo, legato come un prosciutto mani
e piedi ad un albero, che aspetta la sua sentenza.
</p>

<p>
— O Vergine Santa da’ sette dolori! — si dètte a
gemere il meschino.
</p>

<p>
— Se parli — insistè cinicamente il Nicelli — sciogliamo
lui pure e, prima che aggiorni, tornate a ritrovarvi
uniti nella vostra capanna; se no, tienlo per
ispacciato insieme a te e alla tua vecchia.
</p>

<p>
— Oh, ma no... ma no — mormorò l’ottuagenario,
cominciando a sbattere i denti un po’ pel freddo, un
po’ pel terrore — voi lo dite per spaurirmi; ma non
è vero, non può esser vero!.... il mio Arcangelo è
troppo destro, è troppo forte per lasciarsi pigliare....
e poi chi siete voi per volerci sì male.... a noi, povera
gente?
</p>

<p>
— Chi sono?.... non mi riconosci alla voce?
</p>

<p>
— No, no.... prima d’ora non l’ho mai più udita!
</p>

<p>
— Sono Giovanni Nicelli.... il conte di Monte
Ochino!
</p>

<p>
A questo nome, il disgraziato Luca Rinolfo rimase
mutolo, allibito, con gli occhi sbarrati come se avesse
dinanzi la Versiera.
</p>

<p>
E non c’era a stupirne.
</p>

<p>
Quanta fama godeva suo figlio di coraggioso e di
forte per tutta la valle di Nure, altrettanta il Monte
Ochino di feroce e di tristo. — Le costui minacce,
che il vecchio s’era sforzato di considerare sino allora
come un semplice spauracchio, gli apparvero in
quel momento in tutta la loro disperante realtà; dietro
<span class="pagenum" id="Page_59">[59]</span>
gli sgherri che gli facevano corona gli parve scorgere
orrendamente squarciati e sanguinanti i cadaveri
della moglie e del figlio; sentì la fredda lama
del suo carnefice penetrargli nel cuore: e lo spavento,
l’angoscia lo vinsero così che si mise a piangere
e a tremare in tutta la persona, come scosso
dalla terzana.
</p>

<p>
Il Nicelli ghignò di diabolica gioia: quel pianto, quel
tremito segnavano il suo trionfo.
</p>

<p>
Raddolcendo però del proprio meglio l’aspro metallo
della voce:
</p>

<p>
— Perchè accuorarti? — gli disse — la tua sorte
e quella de’ tuoi non è forse in tue mani?.... parla, e
non avrai più nulla a temere nè per te, nè per loro.
</p>

<p>
— Ma, Eccellenza — balbutì, fra singhiozzi, il misero
Luca — se v’hanno dato a credere che io vi
possa giovare in cotesto, foste tratto in errore.... io
so nulla; vi assicuro, Eccellenza, che so proprio nulla!
</p>

<p>
Era un ultimo tentativo.
</p>

<p>
— Ah, ti ostini in siffatto modo? — ruggì il Nicelli
con piglio rabbioso — e facciamola dunque finita!
</p>

<p>
E, voltosi a due de’ suoi:
</p>

<p>
— A te, Bislacco da Grondone — disse loro — subito
al tugurio di costui e scannami quel suo carcame
di vecchia.... e tu, Picchione Scianchino....
</p>

<p>
— No, no.... — lo interruppe allora il vegliardo,
stendendo le ignude braccia fuor del lenzuolo — no,
magnifico messere... che restino, che restino e... dirò
tutto!
</p>

<p>
— Ah, finalmente! — mormorò fra sè stesso lo
scellerato e si pose in ginocchio per non perdere nessuna
delle parole di Luca.
</p>

<p>
E questi cominciò sospirando:
</p>

<p>
— Poco più in qua della rôcca, c’è il navalestro,
<span class="pagenum" id="Page_60">[60]</span>
nevvero?.... ebbene. Eccellenza: da codesto luogo,
camminando verso qui, dove siamo, contate dodici
passi incirca e vi troverete a un punto della ripa,
dove sorgono due grossi ed alti pioppi abbinati; tra
l’uno e l’altro, proprio nel froldo, c’è una sorta di
sassaia, che sembra formata dal caso... ivi è lo sbocco
che voi cercate.
</p>

<p>
— Davvero?
</p>

<p>
— Quanto è vero che io soffro adesso le pene dell’inferno!
</p>

<p>
— Stà cheto — fece nel rialzarsi il conte Nicelli
in tono di mal celato sarcasmo — stà cheto che cesseranno
tra breve, non appena mi consti che non hai
voluto ingannarci.
</p>

<p>
E andò a susurrare alcuni ordini all’orecchio di
tre o quattro de’ suoi, i quali si allontanarono frettolosi
costeggiando il torrente in direzione della rôcca
di Camia.
</p>

<p>
Mezz’ora dopo ritornarono e scambiarono a bassa
voce poche parole con lui.
</p>

<p>
Nel frattempo, il vecchio Rinolfo s’era andato congegnando
in cervello tutto uno ingenuo piano di condotta,
mercè il quale si confortava di uscirne pel
rotto della cuffia, tanto nello interesse della sua famiglia
che de’ suoi padroni, e di salvare capra e cavoli a un
tempo. — Nella sua dabbenaggine, mai più supponendo
che un personaggio della levatura del conte Nicelli potesse
covare un tradimento a suo danno; e’ si vedeva
già libero e restituito al suo casolare, d’onde sarebbesi
avacciato alla rôcca per istruire Giovanni il Grosso
di quanto eragli occorso e dello stremo a cui s’era
visto ridotto per scampare la vita propria e de’ suoi. — Messer
Giovanni non avrebbe mancato a mettersi
in collera; ma poi, buono qual era — sbollito il primo
<span class="pagenum" id="Page_61">[61]</span>
furore — avrebbe finito per perdonargli ed avvisare
al modo più acconcio affinchè i Nicelli non potessero
trarre nessun profitto dello estorto segreto. — In tal
maniera, tranquillava la propria coscienza e seco medesimo
si rallegrava della usata scaltrezza.
</p>

<p>
Stava appunto in simili pensieri, quando gli stessi
uomini del Monte Ochino, reduci allora dalla loro
breve escursione — su di un cenno di costui — gli
si accostarono e se lo tolsero nuovamente in groppa
e — siccome egli protestava e chiedeva se il riconducessero
a casa, o che intendessero fargli — per
non essere importunati o compromessi da’ suoi clamori,
gli cacciarono un’altra volta il bavaglio alla
bocca.
</p>

<p>
Il meschino vegliardo comprese allora, ma troppo
tardi di aver fatto assai male i suoi calcoli.
</p>

<div class="chapter">
<p><span class="pagenum" id="Page_62">[62]</span></p>

<h3 id="cap8"><span class="smcap">Capitolo VIII.</span>
<span class="smaller">Sorpresa.</span></h3>
</div>

<p>
La rôcca di Camia — come il dicemmo — sorgeva
su la destra riva della Nure ed era un largo edificio
quadrato a duplice giro di mura, edificato in pietra
serpentina, a listelli e cornicioni di smalagtite d’un
lucido verdegrigio scavata su le sponde dello stesso
torrente. — I quartieri gentileschi si elevavano s’un
pianerottolo riserbato alle genti di servizio ed un sotterraneo,
ed avevano sovrapposte le terrazze merlate
per le scolte e le vigilie notturne e per la difesa. — La
porta maggiore aprivasi su la fronte a settentrione
ed una postierla di sussidio a levante verso la Nure,
e tutte due mettevan capo, per lunghi e bassi androni,
ad un ampio cortile centrale, nel cui mezzo la
cisterna ed intorno gli appartamenti. — Nel braccio
settentrionale erano la sala d’arme, quella de’ negozi
e la biblioteca, che Giovanni il Grosso aveva arricchito
di preziosissimi codici e delle migliori opere uscite
allora da’ torchi dello Swenynhein, di Giovanni e Vindelino
da Spira, di Nicolò Jenson, di Antonio Zarotto,
di Giovan Vercelli, di Vincenzo Conti, del Minuciano,
del Lavagno del Gallo, del Dolcibello e degli Aldi; a
ponente trovavasi il suo quartiere particolare, a levante,
<span class="pagenum" id="Page_63">[63]</span>
verso la Nure, quello di sua nipote Bianca; a
mezzogiorno, quello destinato a’ parenti ed agli amici
che spesso convenivano al castello. — Una scala di
stile bramantesco biforcavasi nel lato del cortile opposto
a quello in cui sboccava l’andito principale d’ingresso,
e andavasi a ricongiungere s’un pianerottolo
a pesanti balaustrate che ammetteva a’ quartieri. Trammezzo
le sue due prime branche, incontravasi l’altra
scendente a’ sotterranei, nel più riposto de’ quali un
pilastro mobile su la sua base mascherava l’entratura
della strada secreta, di cui ci accadde parlare
nel precedente capitolo.
</p>

<p>
Questi particolari su l’ubicazione della rôcca di
Camia li abbiamo stimati opportuni per agevolare ai
lettori la intelligenza dei fatti che siam per narrare.
</p>

<p>
Correva la quinta notte dalla visita di Pellegrino
di Leuthen al signore di Camia e — siccome il suo
avviso erasi tenuto in conto di un falso allarme — non
rimanevano omai più con le genti del luogo chè
Gilberto Camia, Alfisio Malvicino, il Chinello, i due
Zazzera e pochi loro seguaci. — I medesimi vassalli
del circostante territorio che — al primo sentore di
pericolo — avevano dovuto convenire al castello; erano
stati licenziati quel giorno stesso in sul cader della
sera. — Tra questi, Terremoto, il figlio dello sventurato
Luca Rinolfo.
</p>

<p>
Il cielo non era nuvoloso, ma coperto di una leggera
distesa di nebbia biancastra, che ne velava le
stelle e metteva per l’aria un caldo sciroccale, afatico
e soffocante. — Non spirava alito di brezza. Tutto
era immoto e silenzioso, immobilità e silenzio che
avevano del malaugurio. — Solo, di tratto in tratto,
s’udiva la sentinella ripetere il monotono suo grido
di veglia e i cani della rôcca e que’ de’ dintorni risponderle
co’ loro prolungati abbaiamenti.
</p>

<p>
<span class="pagenum" id="Page_64">[64]</span>
</p>

<p>
Meno le guardie che presidiavano i terrazzi, tutti
gli abitatori del castello trovansi raccolti nelle rispettive
loro stanze ed immersi nel sonno. — Se qualcun
altro vigilava, era Bianca della Staffa, la giovine
e leggiadra nipote di Giovanni il Grosso, la quale — con
quello istinto divinatorio tutto peculiare alla donna — presentiva
probabilmente il pericolo.
</p>

<p>
L’istinto feminile in ciò tanto si mantiene sempre
più vergine ed intatto: l’uomo lo attuta e lo perde a
furia di temerità e di iattanza.
</p>

<p>
Dacchè aveva risaputo della visita di Pellegrino e
del motivo che lo traeva al castello, la poverina non
s’era più data un momento di pace. — E poi, due
sere inanzi, affacciatasi alla finestra della sua cameretta
prima di coricarsi, l’era sembrato udire lontan
lontano nel torrente degli strani e misteriosi rumori,
come un picchiar cauto di martelli e di picche, e
delle grida e dei gemiti, e tutto ciò le aveva dato al
cuore una stretta.
</p>

<p>
Come tutte le donne de’ suoi tempi, Bianca non era
nè vile, nè paurosa; ma, sino da’ suoi primi anni, la
sciagura l’avea sì crudelmente sperimentata, che le
pareva qualche nuovo danno le stesse sempre sospeso,
come spada di Dàmocle, sovra la testa. — E siccome
era sempre stata colpita ne’ più soavi affetti della
sua giovine esistenza, era pe’ suoi cari non per sè che
tremava.
</p>

<p>
Al vecchio nonno — di cui formava la delizia e che
teneramente indulgeva a’ suoi capricetti — erasi provata
di comunicare le proprie istesse impressioni e,
con la sua dolce vocina, avea pur voluto metter bocca
nelle discussioni di famiglia, per consigliare timore e
prudenza a chi propugnava l’abbandono di ogni precauzione;
ma non le si era voluto dar retta.
</p>

<p>
<span class="pagenum" id="Page_65">[65]</span>
</p>

<p>
— Oibò, Biancuccia — le aveva detto, tra il serio
e il faceto, lo stesso conte Giovanni — fai torto al
tuo sangue!.... se la paura può tanto sovra di te, in
fede, che non sei nè dei Camia nè dei della Staffa!...
che diamine!.... s’ha a stare tutta la vita in su l’allerta
e con la miccia in su l’archibugio e la battisoffiola
in corpo d’essere soprappresi ad ogni volger
di ciglia?... se veramente i Nicelli fossero stati complottando
in Castel Canafurone, come mi bestemmiò
quello <i>slippete slappete</i> di tedesco, e nello intendimento
di calarci addosso; e’ mi pare che ce n’abbiano avuto
il tempo.... e d’avanzo! se non si sono visti sino a
quest’ora, significa o che il tedesco, in causa della
lingua, ha franteso sì con la vista come con l’udito,
o che, nel frattempo, coloro hanno cambiato d’avviso....
ed, affè mia, sto per credere che la debba essere
precisamente così!.... i Nicelli mi conoscono;
sanno che, se ho acuti gli occhi della fronte, non li
ho manco quelli del comprendonio; avranno subodorato
la pratica di quel gaglioffo di mastro Pellegrino
e si saranno dispersi con la coda tra gambe
come cani scottati.
</p>

<p>
— E pure nonno — aveva voluto insistere la fanciulla — io
mi ho un certo presentimento nel cuore...
</p>

<p>
— Bùbbole, bùbbole! — erasi affrettato a soggiungere
l’ottimo vecchio — o che ti paion ragioni coteste,
i presentimenti?.... le sono ubbie da lasciarsi
alle crelie!... non sai tu che se le genti del contado
ti dovessero udire a spropositare come adesso fai, ti
leverebbero il nome che t’hanno affibiato di <i>Bella
Perugina</i>, per rimutartelo in quello di <i>Brutta Spaventaticcia</i>?
</p>

<p>
E lì un ridere e un darle le berte di tutti i congiunti.
</p>

<p>
<span class="pagenum" id="Page_66">[66]</span>
</p>

<p>
Però Bianca dovette intascare le vagheggiate speranze
di convertire altrui nella sua fede; ma non
per questo smise le sue molte apprensioni: ed anco
in quella notte esse lo travagliavano tanto che, per
quanto si voltasse e rivoltasse sul suo letticciuolo,
non ci fu modo che il sonno scendesse a chiuderle
le palpebre. — Fors’era il caldo eccessivo che la
faceva smaniare in tal guisa; ma ella, al caldo, nemmanco
pensava; secondo una sua arcana voce del
cuore, doveva essere, invece, un funesto presagio:
era lo spirito, non il corpo, che pativa d’insonnia.
</p>

<p>
Coricata già da varie ore e vagante col pensiero
in mille diverse fantasticherie l’una dell’altra più
paurosa; la stanchezza cominciava finalmente ad intorbidarle
la mente e a indurla in quel pesante dormiveglia,
che nasce dal tedio e che, il più delle volte
è precursore del sonno, quando una violenta detonazione
la scosse improviso e la fece sobbalzare seduta
sul letto, con gli occhi sbarrati e fisi e le orecchie
ansiosamente tese per lo sgomento.
</p>

<p>
Un calpestio precipitoso, un vociare confuso, un
tintinnìo di spade, uno scoppio frequente d’armi da
fuoco, un bagliore rossigno e divampante, che — dalle
chiuse imposte dell’uscio — giungeva sino a lei;
tenne dietro alla fragorosa detonazione.
</p>

<p>
Per quanto acuisse la propria perspicacia, Bianca
nessun’altra spiegazione sapeva trovare a quel repentino
tumulto, se  non lo avverarsi de’ suoi presentimenti. — Pellegrino
di Leuthen non s’era ingannato:
dovevano essere i Nicelli, i Nicelli che invadevano
notturnamente la rocca.
</p>

<p>
Ned alla sbigottita fanciulla s’appresentava partito
degno di essere prescelto: restando, un’ansia divorante,
una opprimente trepidazione, che le toglieva
il respiro; uscendo, mali peggiori.
</p>

<p>
<span class="pagenum" id="Page_67">[67]</span>
</p>

<p>
Ma il clamore cresceva; omai non poteva più restarle
alcun dubio d’aver colto nel segno con le
sue induzioni: al cozzo delle armi susseguivano urla
feroci di minaccia, miste a grida strazianti e, fra
queste, una voce che l’era famigliare, quella di suo
zio Gilberto, che chiedeva pietà, misericordia. — Allora
non ci resse più: balzò dal letto ed affrettatamente
si accinse a vestirsi.
</p>

<p>
La pietà la spingeva: amore vince paura.
</p>

<p>
Erano, infatti, i Nicelli.
</p>

<p>
Riconosciuta l’esattezza delle indicazioni del vecchio
castaldo, e’ s’erano avacciati, sin dalla notte precedente,
a disgombrare l’accesso esterno della via
sotterranea ed a cacciarvisi dentro per penetrare
nel castello; ma, toccatone il fine, avevano dato del
naso contro una muraglia, in cui non era apertura,
nè apparenza alcuna di riuscita.
</p>

<p>
Dovettero allora decidersi ad aggiornare la loro
impresa, per avvisare ad altri mezzi, il meglio acconcio
de’ quali giudicarono la tremenda polvere, di
cui è attribuita la invenzione al benedettino Bertoldo
Schwartz: una mina.
</p>

<p>
Impiegarono però tutto il dì successivo a praticare
gli scavi necessari appiè del muro che loro intercludeva
il passaggio e — colmatili di polvere fulminante
e ristoppati all’orifizio — v’insinuarono le
micce, cui — nel cuore della notte — appiccarono
il fuoco.
</p>

<p>
La detonazione, che aveva messo tanto spavento
nel cuore di Bianca, altro appunto non era stata chè
lo scoppiare di quelle mine, le quali avevano fatto
saltare in rottami il pilastro che mascherava il vano
d’accesso alla via sotterranea.
</p>

<p>
Per questa, i Nicelli ed i loro dugento seguaci — con
<span class="pagenum" id="Page_68">[68]</span>
le spade fra’ denti e la pertugiana o l’archibugio,
nell’una ed una face accesa nell’altra mano — si precipitarono,
come altrettante furie, entro il castello di
Camia e, per le due scale, su fino ai merli più alti e
via tra’ più riposti penetrali, trucidando proditoriamente
nel sonno, o schiacciando col numero, quanti
incontravano armigeri o servi.
</p>

<p>
Per buona ventura di molti di costoro, il castaldo
che tuttavia non dormiva, comprese tosto di che si
trattasse ed — abbassato il ponte della porta principale
e rialzatene la serracinesca — se la dette a
gambe prima che gl’invasori giungessero ad azzannarlo;
cotalchè, per quell’àdito aperto, non pochi
poterono evadersi e scampare alla strage.
</p>

<p>
De’ primi a svegliarsi fu pure Giovanni il Grosso. — Al
frastuono, alle grida, indovinò a sua volta il
pericolo che gl’incumbeva e — toltosi subito di letto
ed infilata una palandrana, con quella maggior lestezza
che gli consentivano i suoi settant’anni e la sua
corpulenza, — accorse sul pianerottolo della scala,
dove si vide immediatamente affiancato da suo genero
Malvicino e da suo figlio Gilberto.
</p>

<p>
Il maggior nerbo de’ nemici, con alla testa il conte
di Monte Ochino, si gittò sovra di loro.
</p>

<p>
— Scannatemeli quanti sono — gridava ferocemente
costui — tutti, tutti, fuori del vecchio!...
quello lo voglio vivo!... guai a chi gli torce un capello!
</p>

<p>
— Scellerato! — gli rispose Giovanni il Grosso — cento
contro uno.... la sorpresa e il tradimento!...
ecco le gloriose gesta della tua codarda genìa!
</p>

<p>
— Addosso! addosso! — rintostò il Monte Ochino,
animando i suoi dello esempio.
</p>

<p>
Ma Gilberto Camia slanciossi, in quel punto, a far
schermo al padre del proprio corpo e — siccome nel
<span class="pagenum" id="Page_69">[69]</span>
maneggiare una spada non conosceva maestro, addossatosi
alla balaustrata, cominciò, con un rapido e
vorticoso molinello, a farsi largo tra’ nemici, parecchi
de’ quali cacciò a terra feriti.
</p>

<p>
Taluno di questi lo prese allora di mira con l’archibugio
e fece fuoco; ma le palle deviarono dal segno:
una tuttavia andò a colpirgli la spada a mezza
lama e glie la mandò in ischegge.
</p>

<p>
Vedendosi disarmato e perduto, Gilberto si curvò
lesto per raccogliere lo stocco d’uno dei caduti; ma
nel contempo, il Monte Ochino, ch’erasi avanzato di
un passo, gli scagliò in faccia la torcia resinosa onde
era munito, sicchè il fuoco non solo gli arse i capelli
e la barba; ma in breve gli si appigliò alle vesti
e alle vive carni.
</p>

<p>
Lo spasimo gli strappò quelle urla disperate, che
avevan sì fieramente impressionato l’animo di Bianca,
e — traendolo quasi fuori di senno — lo spinse brancolone
giù per la scala, come cercasse fuggire.
</p>

<p>
Dieci stoccate lo colsero alle reni e gli troncarono,
in uno, i patimenti e la vita.
</p>

<p>
Nel tempo istesso, anche il Malvicino cadeva mortalmente
ferito; mentre Giovanni il Grosso — sopraffatto
dall’onda furiosa di armati che gli si pigiava
d’intorno e costretto ad arrendersi — veniva
legato mani e piedi e portato via in groppa da due
nicelleschi.
</p>

<p>
Non più uno de’ Camia che non fosse o fuggito, o
prigione, o morto, od agonizzante.
</p>

<p>
In quella, due nuovi personaggi misero il piede
sul teatro di tanta carnificina: il nostro Neruccio, che
scendeva da’ terrazzi, dove aveva compiuto il suo
mestiere d’uomo d’armi assoldato; e Bianca, che
usciva dalla sua cameretta.
</p>

<div class="chapter">
<p><span class="pagenum" id="Page_70">[70]</span></p>

<h3 id="cap9"><span class="smcap">Capitolo IX.</span>
<span class="smaller">Prime gesta di Terremoto.</span></h3>
</div>

<p>
All’apparire di Bianca, il Monte Ochino mise come
un ruggito di gioia selvaggia e, chinandosi su la balaustrata,
gridò al vecchio prigioniero che i suoi
trasportavano altrove:
</p>

<p>
— Sai, vecchio barbagianni?... ci ho qui anche la
tua colombina, che viene a cacciarsi di sua sponte
tra gli artigli del nibbio!... ah, ah, povera colombina!
</p>

<p>
E, ghignando d’un infernale cachinno, si lanciò
contro la vezzosa fanciulla, che già s’arretrava atterrita,
e:
</p>

<p>
— Fermati, fermati! — le intimò — e che non ti
sorgesse mai per lo capo di opporci resistenza, o di
commuoverci co’ tuoi squasilli!... e’ ti tornerebbe come
il fare la zuppa nel paniere!... siamo Nicelli, intendi?
Nicelli, conti e cavalieri, anco, se vuoi.... ma stanotte,
tutt’altro che disposti a metterci in vena nè
di cavalleria, nè tampoco di misericordia!
</p>

<p>
— Ah, messere! — sclamò Bianca, continuando a
indietreggiare — le sono ben sconce parole coteste
per la bocca d’un gentiluomo!
</p>

<p>
— Non sono in vena, ti replico.
</p>

<p>
— Ma del conte Giovanni, del mio povero nonno,
cosa ne avete voi fatto?
</p>

<p>
<span class="pagenum" id="Page_71">[71]</span>
</p>

<p>
— Fatto?... nulla!... è anco presto!... e’ viaggia carina!...
oh, non pigliarti fastidio di lui! — stà riposata
che, sinora, è il meglio sano di tutti!
</p>

<p>
— E mio zio Gilberto?
</p>

<p>
— Vedilo laggiù, che scoppietta come un lucignolo
annaffiato.... oh, ce n’ha ancora per poco!... due
guizzi e.... buonanotte!
</p>

<p>
— Santi del paradiso! — fece la giovinetta, incrociando
le mani in segno d’orrore e mutando un ultimo
passo indietro.
</p>

<p>
— Basta! — continuò il Monte Ochino, incalzandola — non
cercar di fuggire!...
</p>

<p>
E stese il braccio per ghermirla.
</p>

<p>
— E voi, messere, non cercate toccarla! — gl’ingiunse
una voce, armoniosa a un tempo, ma e resoluta,
mentre una mano aperta gli si appoggiava sul
petto ed un giovine soldato gli sbarrava la via.
</p>

<p>
Era il nostro Neruccio.
</p>

<p>
— Per la croce di Dio! — tuonò il Monte Ochino,
rinculando di un passo e squadrando minaccioso il
temerario, che lo arrestava in tal guisa — e d’onde
vieni, e chi sei tu, traditore, perchè ti basti l’animo
di dire: non voglio! ove io dico il converso e di levarmi
sopra le mani?
</p>

<p>
— Ero al vostro soldo, messere — gli rispose tranquillamente
Neruccio — ma, da questo momento, non
più! combatto i miei pari, ma non presto il mio braccio
contro femine imbelli.... anzi: le difendo; non
le lascio oltraggiare sotto a’ miei occhi!... sono un
uomo, come voi, come quanti vi attorniano, messere,
e vi ripeto: non toccate a madonna, o vivaddio ve
ne avrete pentire!
</p>

<p>
— Oh, grazie! — mormorò Bianca, riparandosi
dietro di lui — qui, come a Parma, sarete voi che
mi avrete salvato.
</p>

<p>
<span class="pagenum" id="Page_72">[72]</span>
</p>

<p>
Con vivo sentimento di gioia, Neruccio riconobbe
da quelle sole parole, come alla nobile donzella non
fossero tornate nuove le sue sembianze, nè caduto di
memoria il poco già fatto per lei. — In esse trovava
un primo compenso a’ generosi suoi sforzi un maggiore
eccitamento al suo coraggio.
</p>

<p>
— Ed io ti dico — gli gridò intanto il Nicelli — che,
se non mi ti levi, e subito, da’ piedi; io ti fo pigliare
a vergate da’ miei valletti ed impiccare al più
alto merlo di questo nido di gufi.
</p>

<p>
E mise mano alla spada.
</p>

<p>
Neruccio fece altrettanto.
</p>

<p>
— Animo, animo! — soggiunse allora inframmettendosi,
il capitano Lorenzo Villa — lasciamo andare
le baggianate!
</p>

<p>
E rivoltosi a Neruccio:
</p>

<p>
— Che roba è cotesta? — continuò — io t’ho ingaggiato
a’ confini, insieme ad altri, che venivate dal
genovese, d’onde il signor marchese del Vasto, dopo
la tregua, ha licenziato gli avveniticci... e vi ho forse
taciuto di che si trattasse?.... no, eh?.... servire i
magnifici signori Nicelli contro de’ Camia loro nemici,
e di costoro forzare le castella ed ammazzarne
quanti più si potesse.... patti: due ducati il giorno,
le razioni e, in caso di sacco, bazza alle mani lunghe!
chi piglia, piglia!.... o, dunque, cosa ci hai tu a sindacare,
se a messer Giovanni, mio buon padrone, talenta
per sua parte cotesta tua schifalpoco?
</p>

<p>
— Ci ho a sindacare — rimbeccò animoso il giovine
soldato — che io conosco personalmente madonna, che
le sono ligio e divoto e che non lascerò mai, me presente
e me vivo le si arrechi fastidio di sorta.
</p>

<p>
— Fulmini del cielo! — urlò il Monte Ochino, facendo
l’atto di avventargli addosso e dibattendosi
tra le mani del Villa, che il ratteneva.
</p>

<p>
<span class="pagenum" id="Page_73">[73]</span>
</p>

<p>
— Bella gloria — seguitò imperterrito Neruccio — e
degna dassenno di così nobili sèri e di tanto apparecchio
d’armi e di armati!.... vincere e vilipendere
una misera ed innocente fanciulla, che null’altro saprebbe
opporvi se non le sue preghiere ed il suo
pianto!.... ma che nessuno di voi abbia nè sorelle, nè
figlie?... io faccio bastevole conto degli stessi uomini
che vi hanno venduto il loro braccio per non supporre
che molti di loro debbano dividere i miei sentimenti
e la repugnanza che m’ispira il vostro procedere!
</p>

<p>
— Sì, sì — esclamarono arditamente taluni, facendosi
inanzi — hai ragione! ben detto!
</p>

<p>
Erano que’ medesimi, ch’egli s’era avuto commilitoni
in Piemonte, i quali — per la sua valentia ed
il suo alto sapere — s’erano abituati a tenerlo in
conto più di superiore chè di semplice compagno.
</p>

<p>
Avvalorato dalla loro adesione, egli si accingeva
già a concionarli, per raffermarne sempre più i favorevoli
intendimenti; quando il Monte Ochino, che
più non sapeva frenarsi, spigliatosi dalle strette del
capitano:
</p>

<p>
— Una rivolta? — gridò — a me! a me!.... diamo
una buona lezione a cotesti marrani!
</p>

<p>
E gli rovinò addosso, brandendo ferocemente la
spada, mentre gli sgherri fidati della sua famiglia s’avventavano
alla cernite raccogliticce che s’erano pronunziate
per lui.
</p>

<p>
Ne nacque un’altra orribile mischia.
</p>

<p>
I lupi divoravano i lupi.
</p>

<p>
Contro a Neruccio ed alla sua protetta, che si trovavano
allo estremo del corridoio parallelo alle stanze
di costei, si slanciarono — in uno col Monte Ochino — il
capitano Villa, il da Ebbio ed il marchese di
<span class="pagenum" id="Page_74">[74]</span>
Cattaragna; ma fortunatamente per lui, l’angustia
del luogo non permise loro di schierarsi tutti quattro
su d’una fila: egli però non s’ebbe di fronte che i
due primi, e — siccome soltanto il capitano portava
una face e che i soldati, nell’arruffarsi, erano scesi
tumultuariamente, dall’alto della scala, sin giù nel
cortile — venne a trovarsi con Bianca quasi nascosto
nella penombra.
</p>

<p>
Comprendendo di quanto maggiore vantaggio gli
avrebbero potuto tornare le tenebre complete, assestò,
senza indugio, un vigoroso manrovescio sul braccio
sinistro del Villa; gli fece scappar di pugno la torcia
e ne spense col piede la vampa.
</p>

<p>
La notte li avvolse.
</p>

<p>
Traendo seco la fanciulla, che, in pari tempo, gli
serviva di guida, indietreggiò rapidamente ed — infilati,
prima il corridoio settentrionale, e, poi, quello
a ponente — si propose di toccare il ramo della scala
opposto a quello che aveva dato sfogo alla mischia
de’ sgherri, prima che i suoi quattro avversari gli
fossero alle calcagna.
</p>

<p>
Nè fallì nel suo intento.
</p>

<p>
I quattro — rimasi inopinatamente al buio — si
impacciavano a vicenda: dovettero abbassare le armi
per non correre il rischio di bucarsi l’un l’altro; procedere
confusamente tastone lasciare che, intanto,
Neruccio si slontanasse.
</p>

<p>
Seguendo le indicazioni di Bianca, questi, infatti,
aveva attinto e superato il primo rampante della
scala e già stava per profittare del tumulto dominante
il cortile, per tentare d’attraversarlo inosservato;
quando — ad un richiamo del Monte Ochino — i
suoi scherani, che — sotto il comando del conte
di Niceto — erano pervenuti ad aver ragione de’ ribelli;
<span class="pagenum" id="Page_75">[75]</span>
si riversarono in massa nel vestibolo e gli sbarrarono
improvisamente il passaggio.
</p>

<p>
Dinanzi, una fitta siepe di spade, di picche, di partigiane,
tutte pronte a ferire; dietro, i suoi quattro
inseguitori che s’avacciavano alla riscossa e de’ quali
s’udiva già il calpestìo. Neruccio si riconobbe perduto
e, stringendo con effusione la mano della fanciulla,
in pro’ della quale s’era così temerariamente
esposto:
</p>

<p>
— Il vostro nome, madonna! — le susurrò a bassa
voce — che, prima di morire, io sappia almeno per
chi do questa mia povera vita!
</p>

<p>
— Oh, non mi parlate in tal modo! — gli rispose
ella con tenerezza — io mi chiamo Bianca della Staffa;
ma questo nome mi diverrebbe odioso, se non dovessi
più udirmelo ripetere da voi!
</p>

<p>
— O Bianca! Bianca! — ripetè egli in uno slancio
di sublime entusiasmo e, sollevatala sul braccio, mosse
resoluto per gittarsi contro la barriera vivente che
gl’impediva la via e schiudersi, ad ogni costo, un
passaggio.
</p>

<p>
Ma non aveva così mutato un passo che dovette
abbandonar la fanciulla, la quale lo vide vacillare,
incespicare, cadere: un terribile colpo di punta ammenatogli
alle spalle lo fece stramazzar boccone e
ruzzolare sino a pie’ della scala, rigando i gradini di
una striscia di sangue.
</p>

<p>
Era il Monte Ochino, che — sopravvenuto in quel
punto — lo aveva conciato in tal guisa.
</p>

<p>
Povero Neruccio!
</p>

<p>
Bianca mise uno strido d’orrore e, sentendosi mancar
sotto le gambe, s’abbrancò a’ balaustri della scala per
non cadere a sua volta; ma il feroce Nicelli le fu
subito sopra e — malgrado ogni sua riluttanza — se
<span class="pagenum" id="Page_76">[76]</span>
la tolse in braccio e la levò alto come trofeo. Poi
sceso con gli altri nel vestibolo:
</p>

<p>
— Ed ora — gridò in tono di trionfo a’ suoi cagnotti — un
tanto di saccheggio per vostro sollazzo e compenso!
</p>

<p>
L’agognata proposta venne accolta con un urlo di
gioia selvaggia da quella immonda accozzaglia di farabutti,
i quali — ringuainati i ferri e gittate l’armi
più pesanti in un fascio — s’affrettarono a porsi in
moto per l’opera di spogliazione che formava il precipuo
obbiettivo del loro ladro mestiere.
</p>

<p>
In quella, un essere strano, meraviglioso, quasi
fantastico, apparve improvisamente tra loro, come
se sbucato di sotto terra.
</p>

<p>
Era un uomo di forme atletiche, di smisurate proporzioni,
dal volto diforme e la testa, le braccia e le
gambe completamente ignude, il quale — presentatosi
appena e senz’altro profferire che una specie di
sordo grugnito — s’avventò d’un balzo sul Monte
Ochino e gli strappò Bianca della Staffa di braccio.
</p>

<p>
— Miserabile! — sbraitò questi, traballando per
l’urto ricevuto e dando indietro di un passo.
</p>

<p>
— Ammazza! ammazza! — soggiunse il capitano
Villa, precipitandosi con una picca in pugno sul nuovo
giunto, il quale rinculava frettoloso tra le due branche
della scala.
</p>

<p>
— Terremoto! Terremoto! — mormorarono sommesso
i più paurosi de’ birri ritraendosi in disparte;
mentre que’ molti de’ loro compagni, che o nol conoscevano,
o non lo avevano ravvisato, inanimiti dalle
grida e dallo esempio del capitano, correvano eglino
pure sopra di lui.
</p>

<p>
Terremoto, con la sua preda in braccio, trovavasi
già sul vano della postierla, che ammetteva a’ sotterranei,
<span class="pagenum" id="Page_77">[77]</span>
quando il Villa gli giunse presso e gli misurò
un colpo della sua picca.
</p>

<p>
Il gigante, in luogo di continuare a retrocedere,
spiccò un salto inanzi, stese il braccio destro che
solo gli rimaneva libero ed, afferrata l’arma a mezz’asta
mentre scendeva, glie la svelse di mano: poi,
ghermitolo al petto, lo sollevò di peso come fosse un
bambino e lo scaraventò contro l’onda d’armigeri, che
giungeva in seconda linea con le spade appuntate. — Il
corpo del capitano, rovinando sconciamente sopra
di loro, produsse il medesimo effetto d’una granata:
molti ne fe’ tentennare, molti cascare a terra, tutti li
sbaragliò.
</p>

<p>
E Terremoto riprese la sua marcia regressiva.
</p>

<p>
A ritentare la prova sì mal riuscita al capitano, si
fece inanzi il conte da Niceto, con una daga nell’una
ed una pertugiana nell’altra mano, e — raggiuntolo
quando già dispariva ne’ sotterranei — gli si gittò sopra,
con tutta violenza, e con l’armi in resta, nella
fiducia di trapassarlo fuor fuora. Ma il colosso — come
il dicemmo — ad una forza eccezionale accoppiava
una felina destrezza; per cui nè cercò sfuggirgli,
nè fargli resistenza, ma — deposta a terra Bianca
e respintala garbatamente da parte — si lasciò cader
boccone subito al di là della soglia della postierla.
</p>

<p>
Tratto dalla irruenza della propria corsa, il da
Niceto inciampò di tal guisa nell’ostacolo imprevisto,
che, a sua volta, andò a dar del naso su’ gradini della
scala, fracassandosi la faccia.
</p>

<p>
Terremoto allora — risorgendo d’un salto nel tempo
stesso che quello tracollava — lo aggavignò con la
mano destra alle reni, mentre con l’altra risollevava
la donzella, e mantenendosi dinanzi il corpo di lui
maniera di scudo — tornò a retrocedere, camminando
<span class="pagenum" id="Page_78">[78]</span>
a ritroso e sul fianco sinistro, sino allo sbocco del
secreto cuniculo, rimasto aperto e senza presidio.
</p>

<p>
Malgrado ciò, i nicelleschi si misero ad aormarlo
passo passo, nel persuadimento che una volta pervenuto
a quello sbocco, o dovesse arrestarsi, o, qualora
ne uscisse, offrir loro il modo di attaccarlo di
ricapo.
</p>

<p>
Ma il Monte Ochino, che incoraggiava i suoi alla
impresa, confortandoli di simile speranza, anco nello
intento di liberare il congiunto; mostrava di non conoscere
ancora con qual sorta d’uomo si avesse a
che fare.
</p>

<p>
Costui, infatti, giunto allo estremo della intercapedine
e senza punto uscirne, tornò a far sdrucciolare
Bianca a terra; quindi — preso per così dire, il
rincorso — rinnovò l’esperimento già sì felicemente
tentato col corpo del Villa, lanciando quello del da
Niceto contro i suoi medesimi difensori. Poscia, dato
di piglio agli enormi massi, che costoro istessi avevano
smosso dal froldo per schiudersi il varco e quante altre
grosse pietre trovò a portata di mano nell’alveo
del torrente, cominciò a fulminarli con tanto impeto
e frequenza, che, non solo li costrinse a fermarsi ed
a rinculare; ma ebbe in breve nuovamente otturato
la foce della via sotterranea.
</p>

<p>
Allora si tolse in braccio anco una volta la sua
giovine signora e — traverso stoppie e brugaie — si ricondusse
al suo diserto casolare della Chiappa.
</p>

<div class="chapter">
<p><span class="pagenum" id="Page_79">[79]</span></p>

<h3 id="cap10"><span class="smcap">Capitolo X.</span>
<span class="smaller">Ciò che Terremoto aveva fatto prima e ciò
che fece dopo.</span></h3>
</div>

<p>
Il lettore ha pieno diritto di domandarci come e
per quale miracolosa coincidenza il figlio di Luca Rinolfo
fosse penetrato nella rôcca di Camia giusto a
puntino per trarre a salvamento Bianca della Staffa,
e noi ci affretteremo ad appagarne la legittima curiosità.
</p>

<p>
Congedato egli pure per la supposta inesistenza di
ogni pericolo, n’era uscito sul pomeriggio del giorno
istesso, e, ridottosi affrettatamente al suo povero abituro,
verso cui lo attraeva l’intenso desiderio di riabbracciare
i vecchi suoi genitori.
</p>

<p>
Lo scorgerne spalancata e penzolante su i cardini
la porta, con segni manifesti di subìta violenza, gli
fu come funesto presagio. — S’arrestò su la soglia,
sporgendo inanzi la faccia a speculare nello interno
e tese ansioso l’orecchio: il buio pesto, il silenzio di
tomba, che vi dominavano, gli strinsero maggiormente
il cuore.
</p>

<p>
Si avanzò allora, facendosi lume con le mani e
andò ad aprire una delle finestruole, che davano luce
a que’ miseri ambienti, poi volse intorno un trepido
sguardo.
</p>

<p>
<span class="pagenum" id="Page_80">[80]</span>
</p>

<p>
Un grido straziante, che ricordava, in qualche modo
l’ululato del cane quando è smarrito o patisce di
freddo, gli uscì nel tempo istesso dal petto.
</p>

<p>
Aveva scôrto la sua vecchia madre, col seno orrendamente
squarciato da una sconcia ferita, stesa
resupina sul proprio letticciuolo.
</p>

<p>
Le corse presso; si curvò per sollevarla; era freddo,
stecchito cadavere.
</p>

<p>
Non c’era più da dubitare: sua madre era morta
assassinata.
</p>

<p>
E suo padre?
</p>

<p>
Questo secondo e altrettanto penoso pensiero gli
soccorse, con terrore, alla mente; onde — fatta luce
anche per le altre finestre — si dètte a percorrere
il casolare in ogni senso, a rovistarne, a frugarne
ogni angolo più rimoto, a chiamare il padre per nome
con voce sempre più commossa, che finì per ispegnersi
in un singulto.
</p>

<p>
Quel colosso piangeva come un fanciullo.
</p>

<p>
Asciugatesi le lacrime col dorso della mano e fatto
un violento sforzo su di sè stesso per padroneggiare
la propria emozione:
</p>

<p>
— Cosa sarà mai avvenuto? — pensò, tornando a
contemplare il cadavere di sua madre — cosa sarà
mai avvenuto?... Dio buono e misericordioso, come
mai avete potuto permettere che la scellerata mano
di un sicario scendesse su questa cara ed innocua
creatura, che null’altro ha mai saputo al mondo
fuorchè amare e pregare?... oh, c’è un mistero in
codesto che io debbo penetrare a ogni costo!... forse,
per altri, la sarebbe faccenda subito spiccia; ma io
sono di cervello sì grosso, sì ottuso che.... ci vorrà
pazienza, tempo maggiore, ma a vederci chiaro ci ho
anch’io da riuscire!... intanto, è positivo che gli assassini
<span class="pagenum" id="Page_81">[81]</span>
hanno forzata la porta e si sono introdotti qui
durante la notte.... la mamma era coricata, poveretta!...
ed il babbo anche.... lo si conosce dal suo
letto disfatto....
</p>

<p>
E, in ciò dire, ne palpò le rozze lenzuola e si mise
a girargli lentamente d’attorno.
</p>

<p>
Alcuni oggetti, che vi si trovavano affastellati
dappiedi, chiamarono vivamente la sua attenzione.
</p>

<p>
Erano gli abiti di suo padre; la camicia di canape,
la giubba di bigello, le brache di fustagno verghettato,
il berretto di pelo di lepre, le calze di lana
nera e gli zoccoli di crudo scheriolo.
</p>

<p>
— Dunque — così tornò a riflettere a quella vista — egli
se n’è ito di qua, senza tampoco darsi il
tempo di cuoprirsi la persona delle sue vesti!... oh,
ma ci ha ad essere il modo di verificarlo: le pedate.
</p>

<p>
Ed, uscito fuor del limitare, si gittò carpone a studiare
accuratamente il circostante terreno.
</p>

<p>
Vi si scorgevano, infatti, moltissime orme di piedi
incrociate, confuse, sovrammesse le une alle altre,
ma tutte recanti il segno de’ grossi chiodi ond’erano
munite le scarpe di chi le aveva improntate: non
una sola che accusasse un piè scalzo.
</p>

<p>
E Luca Ridolfo non possedeva altra calzatura eccetto
quella che si trovava presso il suo letto.
</p>

<p>
— Non è, dunque, uscito su le sue gambe! — continuò
a pensare Terremoto, rientrando in casa — ce
lo debbono aver trasportato a braccia, per forza....
ma chi?... il diavolo?...
</p>

<p>
E si fece, in tutta fretta e con aria paurosa, il
segno della croce.
</p>

<p>
— Eh, no, no — soggiunse poscia — se fosse stato
il diavolo, invece delle pedate di cristiani, vi sarebbero
quelle de’ piedi di un’oca!... e’ sono stati uomini,
<span class="pagenum" id="Page_82">[82]</span>
uomini, di carne, di pelle e di ossa, e maledetti per
giunta.... ma quali?... e perchè assassinarmi la mia
povera mamma?... e lui, il babbo, dove me lo avranno
menato?
</p>

<p>
Un’altra circostanza, che in quel punto, gli accadde
rimarcare, lo impressionò, lo allarmò maggiormente.
Al letto di suo padre mancava una delle due lenzuola.
</p>

<p>
Che egli pure fosse rimasto vittima de’ notturni invasori
della sua casa e quel lenzuolo gli avesse servito
di sudario?
</p>

<p>
A simil dubio un gelo ricercò tutte le fibre del gigante.
</p>

<p>
Dinanzi alla salma materna, aveva mandato un
grido di suprema angoscia; aveva pianto; ma sentivasi
già più forte del proprio cordoglio. — Su le
anime robuste, le sciagure irreparabili hanno codesto
di reattivo che le affortificano vieppiù nel tempo
istesso che le colpiscono, attalchè — scorso il primo
momento — comincia subito per esse quella lotta
contro il dolore da cui escono sempre vincitrici. — Ma,
dinanzi alle incertezze che avvolgevano il destino
del suo genitore, egli si sentiva scoraggiato,
debole, inetto.
</p>

<p>
Quella sventura risguardava unicamente il suo
cuore, cui — da lungo — erasi abituato ad imporre:
questo mistero, per contro, toccava la sua fantasia
che facilmente si scombuiava.
</p>

<p>
Gli parve, nullameno, che le orme osservate nei
pressi del suo casolare potessero giovargli e guidarlo
alla scoperta del vero.
</p>

<p>
Dopo aver baciato in fronte il freddo cadavere
della madre e copertone il capo del lenzuolo; rinchiuse
alla meglio l’uscio della propria abitazione e
si mise ad esaminar di nuovo ed a seguir le pedate
che, da questa, declinavano verso la valle.
</p>

<p>
<span class="pagenum" id="Page_83">[83]</span>
</p>

<p>
L’indagine lo trasse sino ad un punto su l’alveo
della Nure, che appariva manifesto aver servito di
luogo di sosta a molte persone, tanto quelle orme vi
si accavalciavano disordinate e profonde, e dal quale
si spiccavano, quindi, per due direzioni diametralmente
opposte fra loro, le une seguendo, le altre risalendo
il corso delle aque.
</p>

<p>
Per alcuni istanti, Terremoto — che temeva smarrirne
lo itinerario — oscillò perplesso nella scelta;
ma finì ad optare per le ultime, che — a breve tratto — lo
ricondussero sopra la riva ed, in prossimità
della parochia dell’Olmo, lo spinsero di nuovo verso
la montagna.
</p>

<p>
Ma la notte cominciava a cadere; il cielo s’infoschiva
rannuvolato; nè però gli restava modo di
continuare le ricerche.
</p>

<p>
Valicati gli aridi greppi di Costalta, si trovava già
presso le ruine del monastero di San Savino, attrattovi
più da una arcana intuizione che dagl’indizi
di nessuna traccia; quando il pesante calpestìo
ed il sommesso bisbigliare di molta gente, lo consigliò
ad arrestarsi ed a sfuggire la curiosità de’ passanti
col nascondersi appunto fra quelle ruine.
</p>

<p>
I sopravegnenti erano uomini armati, la gente dei
Nicelli, che da Castel Canafurone — luogo de’ loro
convegni — scendevano alla pianura.
</p>

<p>
Nel rasentare gli avanzi dello antico chiostro:
</p>

<p>
— Ehi, dico, Bislacco da Grondone — mormorò
l’uno di essi ad uno de’ suoi compagni — il vecchio
sarà ancora là dentro!....
</p>

<p>
— Probabile! — rispose questi — pur che i lupi
lo abbiano rispettato!...
</p>

<p>
E tirarono di lungo.
</p>

<p>
Terremoto provò come una fitta al cuore.
</p>

<p>
<span class="pagenum" id="Page_84">[84]</span>
</p>

<p>
Perchè?
</p>

<p>
Siamo tutti fatti così.
</p>

<p>
Quando ci predomina un pensiero esclusivo, qualunque
cosa — per casuale ed avventiccia ella sia — ci
capiti sotto i sensi; pare a noi debba intimamente
connettersi a quanto ci preoccupa.
</p>

<p>
Laonde:
</p>

<p>
— Il vecchio?... i lupi?... — pensò il colosso fra
sè — che abbiano voluto parlare del mio povero
padre?...
</p>

<p>
E stette ad un pelo di uscire dal suo nascondiglio,
per correr dietro a’ sconosciuti, che avevano scambiato
quelle misteriose parole e chiederne loro la
spiegazione. Ma, in quello istante medesimo, un certo
mugolio, che partiva dallo interno di quelle istesse
ruine, tra le quali egli trovavasi celato, e che mal
si distingueva se d’animale, o se d’uomo, venne a ferirgli
l’orecchio.
</p>

<p>
Era una specie di braìto roco e monotono, che
aveva insieme del rantolo e dello sbadiglio.
</p>

<p>
Terremoto col sudore ghiacciato su la fronte, tanto
era il suo terrore, si diresse a tastoni verso il punto
donde procedeva la voce, che, a misura egli le si accostava,
andava sempre più assumendo il tuono querimonioso
del gemito.
</p>

<p>
Nel mutare un ultimo passo per farlese anche più
vicino, urtò del piede in alcunchè di cedevole e molle,
che stette per farlo traboccare.
</p>

<p>
Chinandosi, allungò allora una mano e — dopo
aver brancicato un momento per l’aria — riuscì a
posarla su di un corpo steso sul lastrico, che non
tardò guari a riconoscere per una creatura umana
ravvolta entro un lenzuolo.
</p>

<p>
Quel lenzuolo fu per lui tutta una rivelazione.
</p>

<p>
<span class="pagenum" id="Page_85">[85]</span>
</p>

<p>
L’uomo in esso racchiuso doveva essere necessariamente
suo padre.
</p>

<p>
Si piegò, quindi, su le ginocchia, stringendoselo
fra le braccia e susurrandogli amoroso:
</p>

<p>
— Babbo, babbo.... oh, siete voi, ne vo’ certo!...
mi ascoltate, eh!... è il vostro figliuolo Arcangelo che
vi sta presso.... fatevi core!... ma cosa v’è mai accaduto?...
oh, parlatemi!... ditemi che siete voi per
davvero.... rassicuratemi con una vostra sola parola!...
</p>

<p>
Ma l’uomo non gli rispondeva verbo: solo reiterava,
tratto tratto, il suo primo mugolio.
</p>

<p>
Palpandolo meglio, Terremoto si avvide come, sotto
il lenzuolo, fosse completamente ignudo ed avesse
gli stinchi ed i polsi legati con due pezzi di fune.
</p>

<p>
Mercè un largo coltello da caccia che portava
sempre alla cintola, il gigante si affrettò a reciderli,
nella speranza che — a pena libere — le braccia di
quell’uomo, ch’egli reputava suo padre, dovessero
stendersi verso di lui per abbracciarlo: invece gli
ricaddero inerti lungo le cosce. Le toccò: erano
fredde.
</p>

<p>
Un nuovo terrore lo colse.
</p>

<p>
Pure quell’uomo non poteva esser morto. Un alitare
frequente ed affannoso ne agitava il petto; la
voce — comechè fioca e languente — n’era tuttavia
bastevolmente sonora; ma perchè non parlava?...
perchè non rispondeva alle sue dimande?
</p>

<p>
Impaziente d’uscire da una sì penosa incertezza
lo sollevò di peso d’in sul pavimento e, raddrizzandosi,
se lo tolse in braccio e mosse cauto verso gli
sfasciati avanzi di un arco a sestacuto, che serviva
d’unico accesso e d’unico sfogo alle ruine del monastero.
</p>

<p>
Pure al di fuori regnavano fitte le tenebre, perocchè
<span class="pagenum" id="Page_86">[86]</span>
l’ora fosse già molto inoltrata; ma quel biancastro
bagliore che schiara sempre le aperte campagne,
anco nelle notti più buie, doveva bastargli per riconoscere
le sembianze dell’uomo che si recava in collo,
massime ove questi fosse veramente suo padre.
</p>

<p>
E lo era.
</p>

<p>
Allora soltanto, nell’affisarlo in volto, Terremoto
potè rendersi ragione del come nè gli avesse risposto,
nè mai potuto articolare parola.
</p>

<p>
Il misero aveva lo sbadacchio.
</p>

<p>
Era un grosso frammento di legno, che altri gli
aveva confitto tra le mandibole a forza sgangherate.
</p>

<p>
Terremoto gliel tolse subito di bocca; ma non per
questo il vecchio potè far altro che ringraziarlo di
un tenero sguardo. — Levò una mano, mosse le labra
per dir qualche cosa; ma le forze lo abbandonarono
di un tratto e si lasciò cadere su la spalla del
figlio privo di sensi.
</p>

<p>
Così, come portasse un bambino, Terremoto, col
suo vecchio genitore tra le braccia, ricalcò lento
lento la via già percorsa e — schivando la parochia
dell’Olmo con l’obliquare a sinistra — lo riportò su
quello istesso suo letticciuolo d’onde le avevano strappato
i birri del Monte Ochino e sul quale un sorso
di vin generoso ministratogli dal figlio valse a farlo
rientrare in sè stesso.
</p>

<p>
Rinunzieremo a dipingerne il dolore quando si
vide al fianco la spoglia inanimata della sua donna e
ne riseppe la morte.
</p>

<p>
Non ebbe nè lacrime, nè sospiri, nè parole: rimase
muto a contemplarla, poi volse gli occhi in alto e pregò.
</p>

<p>
Il suo Arcangelo intanto, nell’apprestargli altro
vino e un po’ di cibo, lo andava incalzando perchè lo
istruisse di quanto gli era accaduto.
</p>

<p>
<span class="pagenum" id="Page_87">[87]</span>
</p>

<p>
Domata la piena del primo affanno e ripreso alquanto
delle sue forze, il padre gli espose, infatti, per
filo e per segno tutte le vicende dell’abbominevole
violenza, onde i Nicelli lo avevano reso vittime, aggiugnendo
come lo scellerato Monte Ochino — giunti
a Cogno — lo avesse fatto legare da’ suoi e, con un
badacchio alla bocca, abbandonare tra le ruine del
convento di San Savino, dov’egli lo aveva rinvenuto
e dove trovavasi da tre giorni senza nè moto nè cibo.
</p>

<p>
Uditi que’ particolari, Terremoto voleva accingersi
a dar sepoltura al cadavere della madre; ma Luca vi
si oppose; disse quella pia bisogna essere di suo
esclusivo diritto ed a lui spettarne, invece, altra non
manco doverosa ed ancora più urgente: quella di appurare
cosa i Nicelli avessero macchinato d’iniquo
di prevenire i signori di Camia del sovrastante pericolo.
</p>

<p>
Padre e figlio mettevano in cima d’ogni loro dovere
il rendere servizio a’ loro padroni.
</p>

<p>
Terremoto non gli fece, per conseguenza, la minima
obiezione, ed — abbracciatolo rispettoso e baciata
anco una volta in fronte la salma materna — si ripose
immediatamente in cammino. — Solo, in luogo
di portarsi, difilato al castello, volle riconoscere prima
se nulla avessero tentato i Nicelli e — seguendo le
indicazioni fornitegli dal padre — si recò anzitutto
in sul punto della Nure dove cadeva lo sbocco della
via sotterranea.
</p>

<p>
Trovatolo aperto, penetrò di là nello interno della
rôcca, dove lo vedemmo arrivare in buon punto per
trarre a salvamento Bianca della Staffa dalle mani
de’ nicelleschi.
</p>

<p>
Quando fu secolei di ritorno alla propria casuccia,
trovò Luca Rinolfo che, nel frattempo, aveva compiuto
il pietoso ufficio d’inumare i resti della sua vecchia
consorte.
</p>

<p>
<span class="pagenum" id="Page_88">[88]</span>
</p>

<p>
Di fianco della casa, un piccolo rialto di terra allora
allora remossa ne segnava la tomba.
</p>

<p>
A pena la scôrse, Terremoto strappò due rami da
un giovine pioppo ed, incastratili l’un nell’altro, ve
li collocò sopra a maniera di croce.
</p>

<p>
Indi pregò.
</p>

<p>
La <i>Bella Perugina</i> — come Bianca veniva chiamata
da’ valligiani — trovavasi in preda d’una specie
di orgasmo febrile, che non le consentiva un attimo
di requie. — Nè tanto l’agitava il dolore pe’ suoi congiunti
e familiari miseramente periti in difesa della
rôcca, nè tanto il pericolo onde, a miracolo, era stata
sottratta, quanto la sorte ignorata dell’avolo, quanto
il ricordo del giovine generoso ch’erasi visto scannare
sotto gli occhi, mentre le faceva baluardo del proprio
petto.
</p>

<p>
A’ due rispettosi vassalli, che le si affaccendavano
attorno con ogni maniera di sollecitudini e profferte,
ella non faceva che ripetere:
</p>

<p>
— E il nonno?.... e il nonno?.... e quel povero giovine?...
</p>

<p>
— Dio buono — le chiese un volta Luca Rinolfo — ma
che gli è dunque intervenuto a Sua Eccellenza?
</p>

<p>
— È appunto il non saperlo che mi rattrista così — rispose
la fanciulla — que’ furibondi se lo hanno
levato in collo e portato via secoloro e sa il cielo
dove l’avranno trascinato, cosa gli avranno fatto....
ecco ciò che mi accuora!... e quel povero giovine?...
</p>

<p>
— Chi è, madonna — le dimandò Terremoto — cotesto
giovine, per cui sì vi affliggete?
</p>

<p>
— È un soldato, che incontrai già a Parma, nell’aprile
dell’anno scorso, quando ci fummo ad incontrare
il Santo Padre.... e non ci fossimo mai stati,
che anche allora ci fu sangue e da quella malaugurata
<span class="pagenum" id="Page_89">[89]</span>
circostanza si rincrudirono le inimicizie.... e
anche allora egli si levò in mia difesa ed ha fatto altrettanto
pure testè, quantunque mi sia parso militasse
contro di noi.... e l’ho visto io stessa cadere....
e adesso non so se sia nè vivo nè morto.
</p>

<p>
— E com’è, madonna? — fece risolutamente il colosso — come
si chiama?
</p>

<p>
— Si chiama Neruccio Nerucci.... ci disse il suo
nome quando lo incontrai la prima volta e non m’è
più mai uscito di mente... è un giovine che non conterà
ancora trent’anni... bello, oh, bello come un angiolo
del Signore!.... ha un’aria dolce, nobile, attraente....
alto, bruno di chiome, con due leggeri mustacchi...
</p>

<p>
— E in qual modo è vestito?
</p>

<p>
— Allo incirca come un lanzo imperiale.
</p>

<p>
— E dov’è caduto?
</p>

<p>
— Poco scosto dal punto in cui mi avete trovato....
su’ gradini dell’ultima scala.
</p>

<p>
— E Sua Eccellenza?
</p>

<p>
— Il nonno?.... oh, di lui, lo ripeto, so nulla.... è in
balìa di que’ mostri!
</p>

<p>
— Ebbene, madonna: io vado e, se Dio non m’abbandona,
o di tutti due, o dell’uno, o dell’altro, saprò
darvi contezza.
</p>

<p>
— Oh, grazie, buon Terremoto!
</p>

<p>
E la donzella gli stese affettuosamente la mano.
</p>

<p>
Il gigante piegò un ginocchio a terra e glie la baciò
reverente.
</p>

<div class="chapter">
<p><span class="pagenum" id="Page_90">[90]</span></p>

<h3 id="cap11"><span class="smcap">Capitolo XI.</span>
<span class="smaller">Altre gesta di Terremoto.</span></h3>
</div>

<p>
Affidata e raccomandata la giovine signora alle
cure del vecchio castaldo, Terremoto passò in una contigua
stanzetta, ch’era sua personale, dove teneva appesa
ad un gancio tutta una panoplia di lucide armi
che avevano già corruscato a’ soli di Marignano e
di Pavia.
</p>

<p>
Erano un pesante morione spennato ed una corazza
con bracciali, guanti e cosciali, che — insieme
ad un lungo spadone, una daga ed un pugnale — aveva
preso, come sua parte di bottino, ad un cavaliere
francese caduto morto d’arcione nell’ultima delle
menzionate battaglie e che uscivano dalla rinomata
armeria milanese della Lupa.
</p>

<p>
Se ne coperse; calzò due ampli stivaloni di buffalo;
s’appese alla cintola il corno della polvere e la borsa
de’ piombi; si tolse in ispalla un grosso e rugginoso
archibugio a rocchetto e, con tutto quell’arsenale indosso,
uscì di casa per cimentarsi all’arduo incarico
ch’erasi assunto.
</p>

<p>
Spuntava l’alba.
</p>

<p>
Come i Nicelli — accingendosi alla proditoria impresa
contro la rôcca di Camia — avevano in pari
<span class="pagenum" id="Page_91">[91]</span>
tempo spedito accozzaglie di berrovieri e soldati a
minacciare le altre diverse terre de’ loro nemici e che
la novella delle loro correrie s’era diffusa, con la misteriosa
rapidità dello elettrico, per tutti i dintorni;
non uno de’ sbigottiti villani osava tampoco far capolino
da’ proprî abituri, onde le circostanti campagne
vedevansi completamente deserte.
</p>

<p>
Prenunziato da una fresca brezzolina tagliente, il
sole s’inoltrava come trionfatore inerpicandosi a’ più
alti pinacoli e cacciandosi inanzi i suoi due eterni
nemici: le nubi giù dall’opposto orizonte; le tenebre,
giù ne’ burroni della vallea.
</p>

<p>
Grado grado, e tocchi appena de’ rossastri suoi
raggi, le vette, le castella, i casolari, le selve spiccavano
improvisi quasi emergessero per incanto dall’ombre
della notte, evocati dagli scongiurî di un
mago, e le alternative mobili e fuggenti di oscurità
e di splendori che correvano le campagne davano
imagine di flutti incalzati dalla marea.
</p>

<p>
Era la marea montante della luce.
</p>

<p>
E l’antica natura — inconscia e noncurante delle
umane vicissitudini — accoglieva con un fremito di
gioia quel primo bacio del suo antico signore.
</p>

<p>
Le piante parevano storpidirsi dal sonno e, tra la
ridda delle loro frasche, inviargli un saluto: qui il
passeraio, là le cicale, di mezzo il folto de’ cedui, un
inno interminabili di stridori e pispigli,
</p>

<div class="poem"><div class="stanza">
<p class="i01">E l’augello dal triplice strido</p>
<p class="i01">Che rammenta l’apostolo infido</p>
</div></div>

<p>
faceva eco con le sue chicchiriate.
</p>

<p>
Era bello e strano spettacolo, per lo mezzo di quelle
ondulate pendici, sì gaie di rigogliosa vegetazione e così
<span class="pagenum" id="Page_92">[92]</span>
squallide per l’assoluta assenza d’ogni essere umano;
lo scorgere quell’uno solo che le traversava a passo
lento e solenne.
</p>

<p>
La maestà della statura, le titaniche forme, le armi
scintillanti e già di mezzo secolo più antiche che
non ne corresse la usanza; gli prestavano alcunchè
di fantastico e pauroso.
</p>

<p>
Lo avresti detto la divinizzata statua di Arminio
scesa dal granitico suo piedistallo dell’Ereburgo, per
passeggiare le fiorenti rive della Prader.
</p>

<p>
Tutt’altri che il figlio di Luca Rinolfo — nell’appressarsi,
com’ei faceva, al castello di Camia — avrebbe
dovuto temere di correre incontro a inevitabil morte. — Ma
Terremoto no, e non perchè facesse a fidanza
con la propria forza, ma per altro anche più strano
argomento.
</p>

<p>
Nel militare in Lombardia, toccando quel di Gallarate,
s’era imbattuto, insieme al suo capitano, nel
famoso Gerolamo Cardano, il quale — richiesto da
amendue di un oroscopo — a lui personalmente, per
certo segno nero che gli macchiava l’unghia del pollice
sinistro, aveva predetto dover cessare di vivere
nel cuore di un verno durante il quale cadesse strabocchevole
copia di neve.
</p>

<p>
Superstizioso come i più del suo tempo, Terremoto
teneva i pronostici del visionario pavese in conto di
altrettanti evangeli e reputava per fermo non poter
morire se non quando scoccasse la profetata sua ora.
Ferveva la piena state; dunque nulla aveva a temere.
</p>

<p>
Malgrado ciò — prima di avventurarsi alla cieca nella
temeraria impresa di penetrare nella rôcca — volle
scandagliare le adiacenze di questa e tentare di riconoscere
da’ segni esterni quali ne fossero le interne condizioni. — Girandole
intorno intorno, due cose, infatti,
<span class="pagenum" id="Page_93">[93]</span>
rimarcò: l’una, che non vi si trovava anima viva
a presidio de’ merli, sicchè tornava possibile il rasentarne
le mura, senza svegliare allarmi; l’altra, che
tutti i ponti n’erano abbassati e schiusa la porta maggiore.
</p>

<p>
Su di questa, tre soli uomini si tenevano a guardia,
e l’uno di essi, sdraiato a terra, dormiva.
</p>

<p>
Terremoto — toccato un punto della via d’approccio,
più oltre il quale non avrebbe potuto spingersi senza
mostrarsi — s’arrestò su’ due piedi e sovrastette alcuni
momenti, digrumando il partito, cui meglio gli
convenisse abbracciare, per introdursi, senza troppi
ostacoli, nella rôcca.
</p>

<p>
Paura di perderci la vita non lo premeva — come
il dicemmo — minimamente; ma sibbene quella di
essere sopraffatto, respinto ed impedito così nello scopo,
cui intendeva.
</p>

<p>
Per questo si crogiuolava il cervello.
</p>

<p>
Di primo acchito — obbedendo a’ congeniti istinti
della sua forza brutale — gli avrebbe sorriso il proposito
di gittarsi inanzi a chius’occhi e di passar
oltre, rovesciando violentemente quanti ostacoli gli si
parassero intorno: ed a simile partito lo eccitava non
meno il suo personale rancore, il suo odio. — Ma la
prudenza nel ratteneva. — Que’ tre non avevano che
a ributtarlo un istante e a profittare d’un suo transitorio
sbalordimento per rialzare il ponte levatoio,
acciocchè l’accesso al castello gli fosse interdetto e
forse per sempre.
</p>

<p>
Come succede a’ cervelli grossi, incapaci di nessuna
spontanea iniziativa, che non giungono mai a concepire
un progetto ove non sia suggerito loro, quasi
per caso, da una consecuzione d’idee; quella del pericolo
cui altrimenti sarebbesi esposto, gli fece nascere
<span class="pagenum" id="Page_94">[94]</span>
l’altra di tentare egli stesso a danno de’ suoi
imminenti avversari quanto supponeva e’ dovessero
tentare contro di lui.
</p>

<p>
Tutto stava nel poterli trar fuori della soglia, su
cui si tenevano, ed oltre la impalcatura del ponte. A
riuscirvi, conveniva ricorrere all’astuzia, ginnastica
delle facoltà mentali spesso assai più efficace e possente
di quella del corpo.
</p>

<p>
Aspettarsi artefiziose e ben congegnate gherminelle
dal figlio di Luca Rinolfo, ed altrettanto il
domandar melagrani ad un salice: e’ non poteva
imaginarne e compirne che di grossolane e contadinesche.
</p>

<p>
Avventurosamente per lui che nemmanco i merli
cui stava per tendere il paretaio, erano di perspicacia
tanto della sua più sottile e che poteva applicar loro
il converso dello adagio francese <i>à trompeur, trompeur
et demi</i>.
</p>

<p>
Terremoto, pertanto, si accomodò pian piano l’archibugio
ad armacollo; si calò bene in su gli occhi
la visiera dell’elmo; quindi — datosi improvisamente
lo scatto — balzò su le tavole del ponte, stendendo
inanzi le braccia e gridando con accento tra il querulo
e lo sgomentito:
</p>

<p>
— Gesummaria, che orrore!.... guardate... oh, ma
guardate laggiù, subito svoltata la via!....
</p>

<p>
E, giunto presso le sentinelle, voltò loro confidenzialmente
la schiena segnando col dito steso il punto
d’ond’era venuto e continuando a gridare:
</p>

<p>
— Oh, ma guardate.... guardate!....
</p>

<p>
Alla subitanea sua apparizione, l’uno de’ tre nicelleschi
aveva posto in resta la sua partigiana e l’altro
portato il pugno in su l’elsa; mentre il terzo — ridesto
di trabalzo — stropicciavasi gli occhi e si ridrizzava
<span class="pagenum" id="Page_95">[95]</span>
barellante su le gambe aggranchite. — Ma
tutti tre — al veder lui in sembianza così amichevole
e fidente, con l’armi tutt’altro che preparate ad
offesa e, nella voce e nel gesto, più di preghiera che
di minaccia — si lasciarono prendere all’amo e — vinti
dalla curiosità, che suscitavano le sue grida e
le sue indicazioni — smisero l’atteggio minatorio e
mutarono un passo inanzi, domandandogli confusamente.
</p>

<p>
— Che diamine c’è?.... cos’è, dunque, accaduto?...
</p>

<p>
È fatto comprovato da frequenti sperienze che, in
un duello tra uno spadaccino ed uno affatto ignaro
di scherma, chi le tocca è quasi sempre il primo. — Forse
per la istessa ragione, il tardo ingegno, la nissuna
sagacia del buon Terremoto assai più gli giovarono
che non gli nocquero a trarre i suoi nemici in
inganno.
</p>

<p>
Inetto ad improvisare, lì per lì, qualche acconcia
fiaba da rispondere alle loro domande — la quale
poi, o perchè troppo marchiana, o perchè destituita
di ogni fondamento, avrebbe potuto farli insospettire
e metterli in su l’aviso — egli si limitò a gesticolare,
ripetendo:
</p>

<p>
— Ma guardate.... guardate che orrore!....
</p>

<p>
Tra una filatessa di <i>oh</i>, di <i>ih</i> e di <i>ah</i>, da non rifinirne.
</p>

<p>
L’arte casuale attinse lo scopo.
</p>

<p>
I tre — l’un dietro l’altro — valicarono il ponte
e si slanciarono di corsa su per la strada di approccio.
</p>

<p>
Terremoto, nel contempo — giovandosi della perfetta
sua cognizione del luogo — corse sollecito nella
vicina stanzuccia del castaldo; abbrancò i piuoli del
verricello e con cinque o sei rapidi giri, tirò a sè le
catene del ponte e lo sollevò.
</p>

<p>
<span class="pagenum" id="Page_96">[96]</span>
</p>

<p>
I nicelleschi s’accorsero subito del tiro briccone
che loro si preparava e retrocessero a perdilena; ma
non giunsero a toccare l’orlo del fossato prima che
il ponte fosse già alto e la serracinesca cadesse cigolando
a sbarrare la porta del castello.
</p>

<p>
Terremoto rimaneva padrone della piazza.
</p>

<p>
Solo gli occorreva riconoscere quanti altri uomini,
oltre a que’ tre posti sì felicemente fuori d’azione, vi
si potessero trovare racchiusi.
</p>

<p>
Dalla camera del castaldo, scese, quindi, nel cortile
e, mascherandosi dietro un pilastro, tese ansiosamente
l’orecchio.
</p>

<p>
Tutto era silenzio.
</p>

<p>
Preso da ciò maggiore animo, si fece inanzi in
punta di piedi e — sguisciando tra’ pilastri de’ porticati
fiancheggianti il cortile — si portò sino all’opposto
suo lato, dove si aprivano le scale e dove — secondo
le indicazioni della sua giovine signora — sperava
rinvenire, morto o ferito, quel tale soldato,
cui ella tanto vivamente s’interessava.
</p>

<p>
Taluni frammenti d’arme sparsi più in qua più in
là e varie macchie di un rosso nerastro, che chiazzavano
il lastrico, erano testimone della lotta accanita
ivi combattuta, ma nessun’altro indizio de’ combattenti,
eccetto tre cadaveri che ingombravano i gradini
ed il ripiano al sommo delle scalinate.
</p>

<p>
Quello situato più in basso e che necessariamente
si guadagnò pel primo l’attenzione di Terremoto, non
presentava omai più che un lurido ammasso di carname
arsiccio ed abbrustolito.
</p>

<p>
Era il cadavere del misero Gilberto Camia; ma in
così sconcia maniera reso diforme e ributtante, che — per
quando il suo fido vassallo si arrestasse lungamente
a considerarlo — non era possibile il raffigurasse;
<span class="pagenum" id="Page_97">[97]</span>
e questo gl’insinuò un primo dubio nel
cuore.
</p>

<p>
Nel secondo ravvisò Cristoforo Chinello e, nel terzo,
Alfisio Malvicino, il genero di Giovanni il Grosso.
</p>

<p>
Salì a’ piani superiori; rovistò gli appartamenti, le
sale, le terrazze; non lasciò luogo inesplorato e, quinci
e quindi, insieme alle traccie sanguinose, rinvenne
cinque nuovi cadaveri: quelli cioè, di Battistino e
Franceschino Zazzera, di Domenico de’ Maggi, detto
<i>Monte Osero</i>, di suo figlio Marino e d’un birro soprannominato
<i>Tiraluscio</i>. Ma del giovine soldato, che
ricercava, non il più leggero vestigio.
</p>

<p>
Laonde si ribadì viemmaggiormente nel suo dubio
che a costui dovesse appartenere lo sformato cadavere
giacente a’ pie’ delle scale, tanto più che vi concorreva
anche il luogo su cui Bianca diceva averlo
visto cadere.
</p>

<p>
Simile persuasione stava per deciderlo ad abbandonare
sollecitamente il castello, dove le sue indagini
avevano fallito lo scopo, per condursi altrove a raccogliere
notizie del suo disgraziato signore.
</p>

<p>
Era già sceso di nuovo nel cortile e lo attraversava
frettoloso, allorchè il suono di una voce, che
usciva da una stambergaccia a terreno, dov’era il
dormitorio del servidorame, lo rattenne di botto e richiamò
tutta la sua attenzione.
</p>

<p>
Si accostò a piccoli passi a quel dormitorio e — postosi
in ginocchio — applicò l’occhio ad una finestrella
ferrata che gli dava luce e vi mise dentro gli
sguardi.
</p>

<p>
Sei uomini, e tutti di parte nicellesca, occupavano
il vasto stanzone: quattro corcati su di altrettanti
grossolani pagliaricci, e due, che parevano servir loro
<span class="pagenum" id="Page_98">[98]</span>
da custodi — o meglio — da infermieri, essendo chiaro
come quelli fossero o feriti o malati.
</p>

<p>
Terremoto non istette guari a dar loro un nome a
ciascuno. — De’ giacenti, nell’uno riconobbe il capitano
Lorenzo Villa, nell’altro il conte Melchiorre da
Niceto, que’ medesimi ch’egli aveva sì spietatamente
malconci, buttandoli a mo’ di proiettili, contro la
linea irta di spade e di picche de’ loro istessi seguaci:
nel terzo un venturiero lombardo, che sapeva a’ soldi
del marchese di Cattaragna, e nei due, che fungevano
da serventi, due suoi convalligiani servi a’ Nicelli. — Solo
il sesto gli rimaneva ignoto, nè poteva scernerne
le fattezze del volto, perchè sdraiato in modo
che gli voltava le terga.
</p>

<p>
Il suo vestito era, tuttavia, quello di un lanzo.
</p>

<p>
Tale osservazione lo impressionò.
</p>

<p>
Che fosse appunto colui, per raccapezzare il quale
erasi sobbarcato alla perigliosa impresa d’introdursi
nella rôcca di Camia?
</p>

<p>
Non c’era nulla d’inverosimile. — Bianca gli aveva
espressa la sua convinzione ch’egli pure militasse
contra de’ suoi: dunque, a sua volta, egli apparteneva
a’ nicelleschi; ovvio però che costoro lo avessero
raccolto quando era caduto e se ne pigliassero pensiero.
</p>

<p>
Nè Terremoto mal si apponeva.
</p>

<p>
I nicelleschi, che lo avevano incalzato lungo la via
sotterranea — riconosciuta la impossibilità di raggiungerlo — s’erano
decisi a battere in ritirata e — nel
farlo — avevano man mano raccattato di terra
i loro qualche feriti. — Tra questi — oltre a’ due
ricordati — trovavasi appunto il nostro Neruccio, di
cui — se nissuno doveva interessarsi — ebbero pietà
i suoi commilitoni di Piemonte.
</p>

<p>
<span class="pagenum" id="Page_99">[99]</span>
</p>

<p>
Quantunque la spada del Monte Ochino — penetrandogli
tra le spalle sotto la scapola destra e
scendendo in linea verticale — gli fosse andata a
riuscire poco più giù della mammella; egli respirava
ancora.
</p>

<p>
L’uno sotto le ascelle, l’altro sotto le anche, così
se lo pigliarono i compagni, e, insieme a’ tre ricordati
più sopra lo trasportarono nel dormitorio dei
servi, dove, pressati com’erano dal Monte Ochino,
impaziente di attendere ad altre bisogna, li affidarono
tutti quattro al governo di due de’ loro, non feriti,
ma per urti e cadute, rimasi alquanto pesti e
contusi.
</p>

<p>
Vedremo nel seguito come e perchè abbandonassero
poi tutti la rôcca, non lasciandovi che altri tre
uomini a guardia ed anche de’ meglio noti per gli
attributi del coniglio e del lepre.
</p>

<p>
Ritorniamo intanto a Terremoto.
</p>

<p>
Le vesti che indossava lo sconosciuto giacente gli
avevano posto in capo l’idea dovesse essere non altri
che l’uomo ricercato dalla sua padroncina.
</p>

<p>
Fosse stato più arguto, e molti diversi avvedimenti
gli sarebbero forse soccorsi per accertarsene; ma egli
non era nemmanco da tanto da trattenersi ad escogitarli. — S’appigliò,
quindi, al più elementare e più
spiccio: quello di richiederne coloro istessi che vedeva
far da custodi.
</p>

<p>
Si drizzò in piedi, s’appoggiò delle larghe palme al
davanzale della finestruola, e, col fare più naturale di
questo mondo:
</p>

<p>
— Ehi, voialtri!... — gridò loro, con la sua rauca
voce taurina.
</p>

<p>
I due guardiani si volsero trasalendo, e:
</p>

<p>
— Chi è là? — sclamarono, nello affisare estatici,
<span class="pagenum" id="Page_100">[100]</span>
ed anche un po’ atterriti, il colosso che otturava col
suo immenso torace quasi tutto il vano della piccola
finestra.
</p>

<p>
In pari tempo, taluni de’ feriti mutarono fianco
su loro giacigli e rivolsero eglino pure la faccia verso
di lui.
</p>

<p>
Del novero fu il nostro Neruccio.
</p>

<p>
Al primo scorgerlo, Terremoto constatò come rispondesse
esattamente a’ connotati, che Bianca gli
aveva fornito, e prese maggiore animo; tanto più
che, nel contempo, si avvide del come i due guardiani
lo considerassero ad occhi sgranati e in atto di sempre
crescente paura.
</p>

<p>
I due guardiani credevano di riconoscerlo.
</p>

<p>
— Sono io! — rispos’egli al loro appello — sono
un uomo che non ha nissuno intendimento di arrecarvi
male; patto siate secolui compiacenti e rispondiate
esatto ad una sua domanda.
</p>

<p>
— Quale? — balbettò uno dei due.
</p>

<p>
— Che mi diciate chi sia e come si nomini colui
de’ vostri compagni, che giace là, alla vostra mancina....
quello che adesso mi guarda fiso e che ha la
corazza di bufalo tutta imbrodolata di sangue.
</p>

<p>
— Io?... — domandò con flebile voce lo stesso
Neruccio.
</p>

<p>
— Appunto voi, messere, se non vi dispiace — fece
placidamente il colosso.
</p>

<p>
— E perchè cotesta dimanda? — tornò a chiedere
il ferito, sollevandosi a gran fatica su l’uno dei gomiti.
</p>

<p>
— Perchè? — gli rispose Terremoto — oh, il
perchè lo saprete, ma lo saprete a suo luogo, messere!...
per adesso tanto, comanda chi può e obbedisce
chi deve: questo vi basti!... e ditemi solo: siete
voi, o non siete, un tale ser Neruccio Nerucci?
</p>

<p>
<span class="pagenum" id="Page_101">[101]</span>
</p>

<p>
Il ferito non ebbe mestieri di rispondere.
</p>

<p>
Il vivo incarnato di cui si soffusero improvisamente
le sue pallide guance, ne constatavano a bastanza
la identità, perchè il gigante — malgrado la
sua corta intelligenza — avesse duopo di prove più
evidenti.
</p>

<p>
— Lo siete, dunque — egli soggiunse.
</p>

<p>
— Ebbene? — gli dimandò timidamente l’altro dei
due scherani.
</p>

<p>
— Oh, un nonnulla, figliuoli.... sono venuto a pigliarlo
e me lo porto con me!
</p>

<p>
E — senz’altro attendere — Terremoto girò alla
sua sinistra, dov’era l’ingresso del dormitorio, e vi
si cacciò dentro resolutamente.
</p>

<p>
I due non fecero altri moti, che per slontanarsi da
lui; non mutarono altri passi, che per indietreggiare
sin contro la parete opposta alla porta d’entrata.
</p>

<p>
Il terrore li rendeva imbecilli.
</p>

<p>
— È lui, è lui! — si andavano susurrando l’un
l’altro all’orecchio — è Terremoto.... che Gesù buono
e la Madonna Santissima ci scampi!
</p>

<p>
E osavano a pena guardarlo.
</p>

<p>
Il figlio di Luca Ridolfo, addatosi — siccome si
era — della battisoffia che la sua presenza aveva incusso
ne’ suoi nemici, stimò prudente ribadirgliela
viemmeglio in corpo col distruggere ogni avanzo di
dubio che loro potesse restare sul conto di lui. Nello
entrare, si alzò, per conseguenza, la visiera mettendo
in luce le sue sgraziate sembianze, cui le cicatrici
del naso e della bocca davano impronta di ributtante
ferocia.
</p>

<p>
Quindi si avvicinò al pagliariccio, sul quale il giovine
soldato erasi lascialo ricadere supino, e, situando
un ginocchio a terra:
</p>

<p>
<span class="pagenum" id="Page_102">[102]</span>
</p>

<p>
— Messere — gli disse, con voce sovrattenuta così
che gli altri nol potessero udire — io vengo a voi,
per ordine e conto di madonna Bianca della Staffa,
mia ottima signora e padrona.
</p>

<p>
Ad un tal nome, le guance di Neruccio tornarono
ad imporporarsi e:
</p>

<p>
— Salva.... — mormorò egli sommessamente, rizzandosi
di nuovo sul fianco — ella è salva?...
</p>

<p>
— La è stata, messere; la è stata, mercè il Dio
buono, che ha voluto assistere e secondare gli sforzi
di questo indegno suo servitore... e com’ella lo è,
vuole che voi pure, per mio mezzo, lo siate!
</p>

<p>
— Che dite mai?... ella vuole?...
</p>

<p>
— Vi trovate voi tante forze che bastino a sostenere
gli strapazzi di un trasporto da qui a più di un
miglio di distanza?
</p>

<p>
— Oh, sì, sì... l’un di costoro m’ha assai valentemente
medicato le mie ferite e.... pur che qualcuno
mi sorregga....
</p>

<p>
— Ma io stesso, messere, vi porterò su le mie
braccia.
</p>

<p>
— Voi?
</p>

<p>
— Oh, non temiate che vi lasci cascare.
</p>

<p>
— Non è codesto.... ma una sì rude fatica per voi?
</p>

<p>
— Croce del Gesù benedetta!... ma non sapete ch’ei
mi parerà d’avermi in collo un marmocchino da latte?
</p>

<p>
— Quando così vogliate.
</p>

<p>
— Siete pronto?
</p>

<p>
— Pronto ed ansioso!
</p>

<p>
Terremoto si rimise su le sue due gambe, poi — come
appunto una mamma avrebbe potuto farlo col
proprio poppante — sollevò il giovine soldato dal
suo pagliariccio e delicatamente se lo recò su le
spalle.
</p>

<p>
<span class="pagenum" id="Page_103">[103]</span>
</p>

<p>
In quella, uno scoppio fragoroso rintronò pe’ chiostri
del cortile e gli tenne dietro un confuso vociare.
</p>

<p>
I due birri si rincantucciarono anche più allibiti di
spavento; il capitano Villa strabuzzò gli occhi e il da
Niceto uscì in una truce bestemmia, mentre l’altro
ferito mormorava una preghiera.
</p>

<p>
Costoro pure avevano raffigurato Terremoto, e
s’imaginavano fosse il vanguardo de’ Camia, che ritornassero
alla riscossa.
</p>

<p>
Il gigante, tuttavia — col suo umano fardello tra
le braccia — erasi affrettato ad uscire, per raggiungere
la porta maggiore.
</p>

<p>
Suo intendimento era quello di riabbassare il levatoio
e di trarsi dalla rôcca.
</p>

<p>
Ma, a pena nel cortile, s’avvide d’aver fatto male
i suoi calcoli.
</p>

<p>
La porta — giusto in quel momento — cedendo al
formidabile impeto di una bombarda, volava in schegge
e — per la breccia — una mano di nicelleschi, capitanati
dal Monte Ochino in persona e dal marchese
di Cattaragna, erompevano furibondi nel cortile, brandendo
ferocemente le spade e mettendo urla bestiali.
</p>

<div class="chapter">
<p><span class="pagenum" id="Page_104">[104]</span></p>

<h3 id="cap12"><span class="smcap">Capitolo XII.</span>
<span class="smaller">Il pozzo dalle cento taglie.</span></h3>
</div>

<p>
Diciamo un tratto come fossero andate le cose.
</p>

<p>
Vendicare la morte del cugino Stefano — se il
principale — non era stato l’unico movente del conte
di Monte Ochino, il quale — impadronendosi della
rôcca di Camia — mirava eziandio ad altro scopo e — come
si suol dire — a pigliare due colombi ad
una fava.
</p>

<p>
In quell’anno medesimo, tutta la valle erasi vivamente
commossa per un’atroce scena di sangue, ond’era
stata teatro l’abazia di San Savino, discosta un
tiro di freccia da quelle ruine, entro cui vedemmo
Terremoto rinvenire legato ed abbavagliato il proprio
genitore.
</p>

<p>
Reggeva quell’abazia un conte Giambattista Marazzani,
uomo bisbetico ed originale che — al dire
de’ valligiani — occupavasi più assai di scienze occulte
e d’alchimia che non del proprio breviario, e
nelle quali occupazioni aveva spesso compagno e confidente
il conte Giovanni il Grosso de’ Camia.
</p>

<p>
Col Marazzani conviveva una giovine donna — non
bellissima — ma sovrammodo piacevole ed attraente,
ch’egli faceva passare come propria sorella, ma che
le dicerie de’ villici accusavano di ben altro.
</p>

<p>
<span class="pagenum" id="Page_105">[105]</span>
</p>

<p>
Malgrado ciò, uno de’ meglio illustri e valenti cavalieri
piacentini, il conte Giovanni Anguissola, erasi
così perduto di amore per lei, da porre in dimenticanza
il livore antico che — per ragioni di parte — divideva
la sua famiglia da’ Marazzani, e destreggiarsi
in ogni più acconcio modo per rendersi propizio
l’abate ed insinuarsi in sua casa.
</p>

<p>
I loro buoni rapporti non ebbero tuttavia che la
durata dell’ignoranza dell’ultimo circa i veri motivi
che gli traevano l’altro sì di frequente tra’ piedi.
</p>

<p>
Come li indovinò, provide subito a’ casi propri, allontanando
segretamente da sè la sorella ed affidandola
alla custodia di donna Costanza di Santafiora,
contessa di Castell’Arquato, senza che anima viva ne
trapelasse e senza mutare però il suo contegno verso
del nuovo amico.
</p>

<p>
Ma altrettanto non accadde dell’Anguissola.
</p>

<p>
Com’era consueto fare un giorno almeno ogni decade,
costui si rese una volta ancora all’abazia, nello
esclusivo intento di rivedere l’adorata sua Olimpia, — che
tale era il nome della sorella.... o quel che
altro fosse del Marazzani. — L’abate lo accolse con
l’ordinaria benevolenza, gli fece festa, lo convitò anche,
ma di Olimpia non gli tenne parola.
</p>

<p>
Olimpia non c’era.
</p>

<p>
L’altro attese paziente l’ora del desinare, persuaso
che, a questo, non dovesse mancare d’intervenire. — E
l’ora ne giunse, e la campana refettoriale l’annunziò
con la sua chiama, e i vari convitati, tra’ quali Giovanni
Camia, si assisero a mensa. — Ma non un segno
di Olimpia; nemmanco la posata al suo solito posto.
</p>

<p>
Decisamente Olimpia non c’era.
</p>

<p>
Messo in sospetto e desioso in pari tempo di uscire
d’incertezza, l’Anguissola si volse all’abate, che gli
<span class="pagenum" id="Page_106">[106]</span>
siedeva presso, e francamente glie ne chiese. — L’abate,
sbirciandolo di sottecchi con uno sguardo maligno,
tutto suo peculiare, crollò un momento la testa in
aria beffarda, poi gli rispose Olimpia trovarsi così
lontana, che neppure su l’ippogrifo del mago Merlino
avrebbe potuto raggiungerla, e si togliesse bene dal
capo la matta speranza di mai più rivederla.
</p>

<p>
Tale risposta risvegliò tutto l’antico e mal sopito
odio gentilizio nel cuore dell’Anguissola e gli fece
montare il sangue al cervello. — Non disse verbo,
non mise fiato; ma — sgranando tanto d’occhi spiritati
e digrignando i denti — si scagliò su l’abate e — trattosi
di cintura il pugnale — glie lo immerse
replicatamente nel petto.
</p>

<p>
Il Marazzani dètte uno strillo e cadde rovescio.
</p>

<p>
I convitati accorsero a sollevarlo.
</p>

<p>
L’Anguissola — quasi uscito di senno — gittò il
ferro sanguinolento sul desco, corse alle scuderie, inforcò
il suo cavallo e si evase.
</p>

<p>
Poche ore dopo l’abate spirò.
</p>

<p>
Ma corse voce che — prima di spirare — egli consegnasse
in segreto e gelosamente raccomandasse al
Camia un cofanetto di sandalo, borchiellato d’argento,
entro il quale indubiamente custodito un tesoro. — Chi
diceva diamanti e zaffiri e smeraldi a dovizie già
appartenenti a quello infelice Zizimo fratello di Bajazet
II, che vuolsi papa Alessandro VI facesse avvelenare;
chi preziosi amuleti e talismani, riportati
di Terra Santa da un Ugo Marazzano, che aveva seguito
Carlo d’Angiò all’ultima crociata; chi, finalmente,
lo specifico infallibile per fare la <i>grande opera</i>.
</p>

<p>
Già il modo di fabbricare <i>oro ispanico</i> era divenuto
il segreto di Pulcinella. — Conveniva riporre
due galli vecchi tra i dodici e i quindici anni entro
<span class="pagenum" id="Page_107">[107]</span>
una camera sotterranea tutta di pietra, con due finestruole,
per cui appena si vedesse traverso, ed ingrassarli
di guisa che prendessero caldo ed accoppiatisi
insieme facessero ova. A covare queste ova — tolti
via i galli — mettere rospi, nutrendoli di mollica
di pane, sicchè ne nascessero pulcini maschi, come
quei delle chiocce, ai quali, in capo a sei o sette
giorni, spuntavano code di serpente. — Questi erano
basilischi. — Si pigliavano allora, s’intromettevano
in certe bombole di rame a bucherelli, che si sotterravano,
lasciando che i basilischi si nodrissero di
terra per sei mesi consecutivi: quindi si traevano e,
circondate le bombole di fuoco, si faceva che vi abbrustolissero
dentro. Macinati poi, vi si misturava
aceto, sangue umano e rame rosso, — e l’<i>oro ispanico</i>
era fatto.
</p>

<p>
Ma molti vi si erano cimentati, senza a nulla approdare.
</p>

<p>
Più de’ gioielli, più delle reliquie di Terra Santa, sarebbe
quindi stato prezioso il contenuto di quel cofanetto,
se realmente avesse potuto insegnare la vera
ricetta per fabricare quell’oro.
</p>

<p>
Qualunque fosse, d’altronde, tutti convenivano nello
attribuirgli uno immenso valore, epperò tra le mire
del Monte Ochino eravi appunto quella di venirne in
possesso.
</p>

<p>
Vinti completamente i Camia, allontanato ogni pericolo
di nuove sorprese, sua prima cura fu, dunque,
rovistare da capo a fondo la rôcca, facendo man bassa
su tutto quanto gli parve valerne la pena.
</p>

<p>
Ma il cofanetto non giunse a trovarlo.
</p>

<p>
Chiese allora di Giovanni Camia e — risaputo come
un drappello de’ suoi gli avesse fatto traghettare la
Nure e trascinatolo nell’aperta campagna poco stante
<span class="pagenum" id="Page_108">[108]</span>
da Borgo San Bernardino — vi accorse con tutti gli
altri, non lasciando a guardia della rôcca che i tre soli
sgherri, che vedemmo sì bene mistificati da Terremoto.
</p>

<p>
Giunto in sul luogo dove trovavasi il Camia, steso
boccone su la nuda terra e con le mani legate al
dorso, cominciò a punzecchiarlo con la punta della
spada alle reni gridandogli brutalmente:
</p>

<p>
— Ehi, maledetto stregone, sono qui, perchè regoliamo
i nostri conti.... e ne abbiamo di assai vecchi
ed infogniti!
</p>

<p>
— Datemi la morte! — gli rispose pacato il vegliardo — io
non vi chiedo altro!
</p>

<p>
— Ma io ti chiedo di più — gli mormorò all’orecchio
il Nicelli, che, per far questo, erasi posto su le
ginocchia.
</p>

<p>
— E che mai?
</p>

<p>
— Ti chiedo dove tu abbia riposto quel famoso còfano,
che ti venne consegnato prima ch’egli morisse,
da monsignor abate di San Savino.... che il Signore
abbia in gloria.
</p>

<p>
— Il còfano?.... e quale còfano?.... io di còfani mi
so nulla!
</p>

<p>
— Bada! — ruggì il Monte Ochino — bada che, di
grosso che ti si chiama e che sei daddovero, io ti fo
divenire sì mingherlino ed allampanato da passare a
tuo agio pel taglio delle catene di un ponte!... bada che,
se non mi indichi, e subito, dove posso raccapezzare
quel còfano, io ti faccio soffrire tali e così acerbe torture,
che quelle della Corte di Giustizia.... cosa dico?....
gli stessi spasimi dello inferno, saranno carezze al
paragone.
</p>

<p>
— E voi obedite alla collera vostra, conte Giovanni;
ma non isperate con ciò darmi possibilità di
sodisfare il vostro desiderio.... di quanto voi dite, ve
lo replico, conte.... io so nulla!
</p>

<p>
<span class="pagenum" id="Page_109">[109]</span>
</p>

<p>
— Tu menti per la gola, come un dannato di facitore
d’ubbìe, che tu sei!
</p>

<p>
— Dio mi ascolta e mi giudica!
</p>

<p>
— Invoca Dio a tutore dell’anima tua scellerata,
non delle tue menzogne.
</p>

<p>
— Conte, io vi dico il vero.
</p>

<p>
— Sei ben deciso al silenzio?
</p>

<p>
— Non posso fare altrimenti.
</p>

<p>
— Preparati, dunque...
</p>

<p>
— A morire?
</p>

<p>
— No, ma a penare, come fosti tra le ugne di Satanasso.
</p>

<p>
E, profferite fra’ denti queste tremende parole, il
Monte Ochino si raddrizzò in atto d’impartire a’ suoi
birri qualche iniquo comando.
</p>

<p>
Ma in quel medesimo punto, giunsero correndo
dalla banda del torrente i tre, che Terremoto aveva
sì felicemente burlato.
</p>

<p>
Alle dimande che rivolse loro il Monte Ochino, e’
risposero con le esclamazioni di chi sa d’aver fatto
una triste figura e vuole non apparire dappoco, e
narrarono, esagerando, come fossero stati sovraccolti
da uno spaventoso gigante tutto ricoperto di piastre
di ferro, il quale li aveva ghermiti, ad uno ad uno,
pel collo e lanciati venti passi al di là del ponte; poi — sollevato
questo quasi per incanto — precluso loro il
reingresso.
</p>

<p>
La tema di qualche imprevisto tentativo e d’una
sorpresa in sul meglio del ballo da parte degli altri
Camia, o de’ loro parziali; fece sì che il Nicelli smettesse,
pel momento, i suoi crudeli propositi contro
Giovanni il Grosso e, col maggior nerbo de’ suoi, si
riconducesse alla rôcca.
</p>

<p>
Prevedendo, per altro, quali ostacoli gli convenisse
<span class="pagenum" id="Page_110">[110]</span>
superare per rientrarvi — transitando pel casolare
di Borgo San Bernardino, dove giaceva grosso deposito
di materiali edilizî e di arnesi da guerra, destinati
alla costruzione ed al munimento di una torre,
che papa Paolo III faceva erigere lì presso, per albergarvi
i suoi commessarî di giustizia — eccitò taluni
de’ suoi birri a provedersi di tavole e scale e a pigliar
su una petriera e trascinarsela dietro a forza
di braccia.
</p>

<p>
Sul luogo, la caricarono sino all’orifizio della sua
tromba, con la polvere che ciascuno teneva nel fiaschino
e con pietre raccattate intorno intorno; poi, — lanciate
le scale e le tavole sul fossato — ve la
spinsero sopra sino a farla combaciare della bocca
co’ ritti della serracinesca, ed allora le misero fuoco.
</p>

<p>
Fu lo scoppio di quella bombarda che mandò in
fascio la porta e che sorprese Terremoto, nel mentre
usciva dal dormitorio col suo giovine ferito sovra
le spalle.
</p>

<p>
Al vederlo, i nicelleschi, che il riconobbero perchè
teneva la visiera ancora alta:
</p>

<p>
— Dàlli! dalli! — si misero a urlare.
</p>

<p>
E gli corsero sopra in massa serrata.
</p>

<p>
Terremoto comprese d’un tratto come non potesse
lottare contro tanto nugolo di gente, senza esporre — se
non sè stesso — il suo protetto ad inevitabile
morte.
</p>

<p>
Unico scampo, gittarsi di nuovo per quella via sotterranea,
che già una volta gli aveva servito per
trarre a salvamento la sua signora.
</p>

<p>
E non esitò.
</p>

<p>
Ma la foce esterna di quella via, egli stesso l’aveva
nuovamente otturata.
</p>

<p>
Consci di ciò:
</p>

<p>
<span class="pagenum" id="Page_111">[111]</span>
</p>

<p>
— Bene! meglio! — sclamavano intanto molti dei
suoi avversarî — il lupo s’accalappia da sè medesimo!...
lo sfogo è ristoppato!.... addosso! addosso!
</p>

<p>
E si cacciarono inanzi con maggiore irruenza.
</p>

<p>
Ma — perchè giorno chiaro — non avvisarono di
procacciarsi lume, e dentro quel cunicolo, angusto
così, che due costa a costa penavano ad inoltrarvisi,
regnava il buio cieco della notte.
</p>

<p>
Malgrado ciò, proseguirono animosi ad accalcarsi
sotto la sua volta depressa, tra le sue umide pareti,
pigiandosi l’un l’altro alle reni, nell’ansia che animava
gli ultimi di raggiungere i primi.
</p>

<p>
Alle grida clamorose, era susseguito un bisbigliare
sommesso, quasi il silenzio.
</p>

<p>
Era il portato delle tenebre.
</p>

<p>
Quella infornata di carne umana spariva lenta lenta
per l’entratura della intercapedine. — Si capiva che
i primi procedevano tastoni. — Ormai non rimaneva
più al di fuori che una coda di pochi, i quali <i>marcavano
il passo</i>, scalpicciando come i cavalli impazienti.
</p>

<p>
Quando improvisamente si manifestò un moto regressivo
e come di regurgito.
</p>

<p>
Al riguardoso pissi pissi tornò a succedere il clamore;
ma questa volta non erano più voci di collera
e di minaccia: erano strida di spavento, d’orrore.
</p>

<p>
Cos’era accaduto?
</p>

<p>
Giunto a capo della via, senza che — per una ragione
che non tarderemo a spiegarci — i suoi aggressori
fossero pervenuti a raggiungerlo; Terremoto
aveva, con bel garbo, deposto a terra Neruccio, indi
erasi dato a sgomberarne l’uscita, col trarre a sè e
gittarsi a tergo le grosse pietre, ch’egli stesso — poche
ore prima — vi aveva accumulato.
</p>

<p>
<span class="pagenum" id="Page_112">[112]</span>
</p>

<p>
In breve n’ebbe remosse già tante da schiudersi un
primo varco, pel quale uno impaziente guizzo di
luce s’insinuò nella via sotterranea e — lambendone
il terroso pavimento — la rischiarò, come pallido
raggio di luna, sino all’opposto lato su cui scendeva
la scala.
</p>

<p>
Un’orribile vista si affacciò allora a quel tanto di
nicelleschi che tuttavia vi si accalcava.
</p>

<p>
Nello spazio che li divideva da Terremoto, spalancavasi
una nera voragine, entro la quale erano andati
man mano precipitando tutti coloro che li avevano
preceduti.
</p>

<p>
Quella voragine era un pozzo riquadro, coperto
d’una specie di cateratta collegata a cerniera ad uno
de’ suoi cigli e che — facendo girare sopra sè stesso
un caviglione di ferro infisso alla parete — gli cascava
nello interno, tutto irto di larghe lame ricurve
a mo’ di falci fienaie suggellate alla camicia e co’ taglienti
e le punte rivolti allo insù.
</p>

<p>
Era il così detto <i>pozzo delle cento taglie</i>, del quale,
Luca Rinolfo aveva confidato il segreto al figliuolo,
anche prima che questi s’introducesse la prima volta
nella rôcca, ma senza che allora se ne fosse potuto
servire, e perchè incalzato troppo da vicino, e perchè
con ambe le mani occupate, l’una nel sostenere Bianca
della Staffa, l’altra, il da Niceto.
</p>

<p>
In compenso se n’era valuto adesso e con qual esito
è facile imaginarlo.
</p>

<p>
Il primo de’ suoi inseguitori erasi improvisamente
trovato a mettere un piede in fallo e traboccare nel
vuoto. Chi gli stava alle reni aveva necessariamente
dovuto fare altrettanto: poi un terzo, un quarto, un
quinto, e via via. — Le falci — ingegnosamente alternate
così da non lasciar passare nè trattenere alcunchè — facevano
<span class="pagenum" id="Page_113">[113]</span>
il resto: li squarciavano, li mutilavano,
li affettavano. — E tutti vi sarebbero andati
a finire come pecore di Panurgio, se la provida
striscia di luce, inviata loro dallo stesso Terremoto,
non fosse giunta in tempo da trattenere i sopravenienti,
che arretrarono esterrefatti.
</p>

<p>
Un moto istintivo di paura li respinse fuori del
sotterraneo a cercare l’aria libera, la chiara luce del
sole. — Ivi si chiamarono a nome l’un l’altro, si
noverarono: ventun di loro mancavano all’appello;
altrettanti doveva averne inghiottito il baratro traditore.
</p>

<p>
Scemato tuttavia il primo terrore, un sentimento
di vergogna a un tempo e un desiderio di vendetta,
li animò a tentare la riscossa. — Le tavole, su le
quali avevano valicato la fossa circuente il castello,
potevano medesimamente servire per traversare l’orifizio
del pozzo. — Accorsero a munirsene e scesero
di nuovo nella via sotterranea.
</p>

<p>
Ma troppo tardi.
</p>

<p>
Il colosso, nel frattempo, ne aveva sgombro completamente
lo sfogo esterno e se l’era dato a gambe
trasportando seco il loro commilitone ferito.
</p>

<div class="chapter">
<p><span class="pagenum" id="Page_114">[114]</span></p>

<h3 id="cap13"><span class="smcap">Capitolo XIII.</span>
<span class="smaller">Amore.</span></h3>
</div>

<p>
Sul medesimo lettuccio, che accoglieva poco prima
il cadavere della madre di Terremoto, giaceva adesso
il nostro Neruccio, che — nel tragitto dal castello di
Camia alla capanna dello antico castaldo — era uscito
di sentimento.
</p>

<p>
Al suo capezzale tenevasi seduta s’uno scannello
Bianca della Staffa; da’ piedi del letto, lo stesso castaldo.
</p>

<p>
Esaurita la prima parte della missione affidatagli
dalla sua padroncina, Terremoto erasi immediatamente
riposto in cammino per adempiere alla seconda:
la ricerca del suo vecchio signore.
</p>

<p>
Nè Luca Rinolfo stette guari a seguirlo, per andarsi
a situare come in vedetta su la soglia della propria
casipola.
</p>

<p>
A ciò lo aveva consigliato il figliuolo, suggerendogli
che — qualora vedesse accostarsi qualcuno in
apparenza nimica — aiutasse il giovine ferito a trarsi
di letto ed, insieme a Bianca, lo facesse nascondere
entro una piccola grotta naturale, che s’incontrava a
breve tratto al di là della Chiappa sul piede di monte
Osèro.
</p>

<p>
<span class="pagenum" id="Page_115">[115]</span>
</p>

<p>
Per conseguenza, quando Neruccio — riavendo i
sensi — aperse gli occhi e li girò intorno meravigliati,
si trovò solo con Bianca.
</p>

<p>
La vista della gentile donzella gli richiamò d’un
subito alla memoria tutte le traversìe della notte e
di quella istessa mattina; onde — giungendo le mani
quasi in atto di rendimento di grazie:
</p>

<p>
— È, dunque, a voi, madonna — le disse, con tenera
voce — che io vo’ debitore della mia salvezza?
</p>

<p>
— Tsitt! — fece la giovinetta, toccandosi con l’indice
della mano destra la punta del naso e profferendogli,
con l’altra mano, una ciòtola colma di un
liquore giallastro — prima che vi fatichiate, bevete
di questo cordiale, che vi rimetterà in forze, e poi
applicatevi alla ferita queste filacciche imbevute di
balsamo imperiale, che vi saranno un tocca e sana.
</p>

<p>
E glie le porse, dopo ch’egli s’ebbe bevuto il cordiale.
Indi continuò:
</p>

<p>
— Io non so davvero se quel nostro fedele di Terremoto,
nel trasferirvi qui, vi abbia più presto giovato
che nociuto.... i miei intendimenti non si spingevano
tant’oltre; ma solo ad avere vostre contezze...
è già la seconda volta che voi mi rendete servigio,
per cui vi sono legata da un debito di riconoscenza,
che mi tarda di solvere.... siete voi lieto che vi si
abbia tolto via di frammezzo a’ vostri?
</p>

<p>
— Non lieto: felice!
</p>

<p>
— Se la è così, tanto meglio, perocchè mi torni oltremodo
piacevole il potervi giovare.... ma voi soffrite
della vostra ferita!
</p>

<p>
— Al contrario, madonna!.... oltre il balsamo imperiale
che v’è piaciuto offrirmi, ho, per sanarmi, il
balsamo della vostra presenza!.... se ho avuto uno
schianto è stato quello di cadere laggiù, senza potervi
<span class="pagenum" id="Page_116">[116]</span>
nè difendere, nè salvare; ma adesso, al fianco
vostro io sono così contento che mi sarebbe gioia il
morire!
</p>

<p>
— O perchè dite.... perchè pensate codesto?
</p>

<p>
— Perchè la mia esistenza è sì misera e triste, che
non merita nissun rimpianto.
</p>

<p>
— Non più della mia, certo!
</p>

<p>
— Permettetemi di dubitarne.
</p>

<p>
— Ormai, sono tutta sola al mondo.
</p>

<p>
— Ed io, dunque?
</p>

<p>
— Voi pure?
</p>

<p>
— Non mi resta nemmanco il conforto della vendetta,
cui avrei potuto consacrare il mio intelletto
ed il mio braccio, dove la reverenza dovuta a un
estinto non me lo avesse vietato.
</p>

<p>
— Avete, dunque, molto sofferto?
</p>

<p>
— Oh, tanto, tanto!
</p>

<p>
E qui il giovane soldato narrò per diffuso la dolorosa
istoria delle sue vicende alla vezzosa fanciulla,
che — di rimpatto — gli espose le sue.
</p>

<p>
C’era una strana e quasi fatale conformità ne’ casi
di que’ due giovinetti: orfani amendue, del paro allevati
dalla loro terra natia, del paro nati di gentilesco
casato e man mano scesi così in basso, che ormai
la miseria rimaneva il loro unico retaggio.
</p>

<p>
Terminando la propria narrazione, Bianca si celò
il volto tra le mani e ruppe in singhiozzi.
</p>

<p>
— Perchè piangete, madonna? — le domandò con
premura Neruccio ch’erasi, nel frattempo, sollevato
a sedere sul suo letticciuolo.
</p>

<p>
— Perchè piango? — gli rispose tra le lacrime la
giovinetta — ma se Terremoto non giunge a salvare
il mio vecchio nonno come ha potuto fare di voi; se
i Nicelli me l’avessero ucciso, come mi hanno ucciso
<span class="pagenum" id="Page_117">[117]</span>
lo zio Gilberto e lo zio Malvicino; cosa volete che
avvenga di me?
</p>

<p>
— Non avete verun altro congiunto?
</p>

<p>
— Qui, che mi voglia bene, nissuno!.... de’ Camia
ce n’è disseminati per tutta la valle, ma la benvolenza
e la predilezione del conte Giovanni hanno fatto
sì che m’invidiassero assai più che non mi amino...
oh, se il nonno mi manca io sono abbandonata!
</p>

<p>
— Badate, madonna, che Dio c’è per tutti!... so
bene anch’io come le parole di conforto e le promesse
di assistenza, che un meschino ferito pronunzia dal
suo letto di dolori, non possano avere bastevole autorità
a tranquillarvi!... ma, fra non guari... lo spero
almeno.... sarò risanato, ed allora, quanto varranno
queste mie due povere braccia, e le poche capacità
della mia mente, e i molti.... e tutti gli affetti dell’animo
mio; io ve li offro, madonna.... voi potrete
disporne come meglio vi paia opportuno.
</p>

<p>
— Oh, grazie, messere!... voi siete un nobile e generoso
cuore!... ma, a quale titolo.... ditemelo voi
stesso... potrei io accettare coteste vostre proposizioni?
</p>

<p>
— A quello che più vi tornasse gradito: sarò, per
voi, un amico, un fratello....
</p>

<p>
— Un fratello?....
</p>

<p>
— E vi amerò come tale.... e anche più, Bianca,
inquantochè vi giuro, per la santa memoria di mia
madre, che... dal mio nascere sin qui... nissuna donna
valse mai ad ispirarmi i teneri e soavi sentimenti che
voi mi destaste... e sino dacchè c’incontrammo l’anno
passato a Parma.... il solo vedervi bastò per darmi
come un trabalzo al core!.... mi pareva non fosse
quella la prima volta che in voi m’imbattessi... avervi
visto altrove, non fosse che ne’ miei sogni di fanciulletto,
ne’ miei dormiveglia di adolescente....
</p>

<p>
<span class="pagenum" id="Page_118">[118]</span>
</p>

<p>
E Neruccio diceva il vero.
</p>

<p>
Sono misteri dello spirito umano codesti, mille
volte osservati, ma inesplicati sempre, che forniscono
argomento a cui mette fede nella palingenesi e nelle
nuove dottrine di Alano Kardec e di Flammarion.
Certo che da essi non si giunge a trarre veruna diretta
illazione; sfuggono ad ogni analisi psichica e
fisiologica e si smarriscono in quello sterminato
oceano che si chiama: il caso. Certo parimente, tuttavia,
che esercitano soventi una grandissima influenza
su le umane vicende.
</p>

<p>
Gli amori improvisi, subitanei, determinati da un
semplice sguardo, quasi scintilla determinante lo incendio,
noi mal sappiamo spiegarceli, se non per via di
cosiffatti amori, i quali — nella genesi dell’amore — sono
come i tempi preistorici in quella dell’uomo.
</p>

<p>
Quando una di cotali donne, che — relativamente
a voi potrebbesi chiamare predestinata e fatale — vi
cade la prima volta sott’occhio, voi non avete più
indagini a fare, nè dimande a rivolgere al vostro
cuore: amate già, amate quasi di un affetto antico,
congenito: quella donna pare che, in qualche guisa,
o sia già stata o debba indubiamente esser vostra,
sicchè vi appartenga ad ogni modo; onde voi — da
quel primo istante — la seguite, pigliate interesse
ad ogni suo moto, ad ogni sua parola, ad ogni suo
sguardo, non diversamente appunto che se si trattasse
di persona a voi legata dai vincoli più sacri.
</p>

<p>
Tanto era avvenuto di Neruccio a proposito di
Bianca.
</p>

<p>
E la giovinetta subiva tanto più il fascino degli
orizzonti affatto nuovi e completamente ignorati, che
le andavano schiudendo le calde dichiarazioni del suo
amatore, inquantocchè la situazione istessa in cui si
<span class="pagenum" id="Page_119">[119]</span>
trovava rimpetto a lui, aggiugnesse loro irresistibili
attrattive.
</p>

<p>
La circostanza che glie lo aveva fatto incontrare
la prima volta, era stata di natura da legarla a lui
con un nodo indissolubile: quello della riconoscenza.
Il transito da questo affetto, già per sè medesimo sì
dolce, a quello anche più dolce dell’amore — sovratutto
col valido efficente delle idee disperate che la
predominavano — doveva necessariamente operarsi
spontaneo e rampollare come cosa da cosa.
</p>

<p>
L’isolamento da cui sentivasi minacciata, le paure
che le ispirava l’avvenire, non potevano che concorrere
a spingerla tra le braccia dell’uomo, che in
tanta miseria le profferiva, come refugio, il suo
amore.
</p>

<p>
— Ebbene, sì — ella gli rispose, arrossendo — vi
sono grata, messere, de’ sentimenti vostri, e li accetto
tanto maggiormente di cuore, che non è più
alla nepote invidiata del ricco e possente castellano,
ma alla povera orfanella, priva omai di tetto come
di famiglia, che si rivolgono le generose vostre proposizioni!...
noi uniremo insieme i nostri dolori, per
formarne una gioia: quella del nostro reciproco
amore; poichè anch’io vi amo, Neruccio, ah, sì.... e
anch’io sino da quella sera funesta che fu l’origine
di tutte le mie sventure.... ci staccammo allora l’uno
dall’altro e per sempre, e pure un’arcana voce del
core mi andava susurrando tratto tratto che vi avrei
riveduto.... la vostra imagine mi stava sempre dinanzi!
</p>

<p>
— E così a me la vostra, madonna! io la serbava
nel più intimo del core, siccome reliquia di Terrasanta,
e ogni giorno le inalzava una prece, un voto,
che in questo punto Dio mi concede la suprema gioia
di veder sodisfatta!
</p>

<p>
<span class="pagenum" id="Page_120">[120]</span>
</p>

<p>
Con quelle rapide transizioni, a cui — auspice
amore — si abbandona così facilmente l’età giovanile,
i due innamorati dimenticavano d’un tratto,
l’uno le proprie ferite, l’altra le proprie sventure, per
slanciarsi a volo nello sconfinato empireo de’ loro
sogni amorosi ed intessersi un avvenire tutto di fiori.
</p>

<p>
In simili affettuosi ragionari — sospesi solo un
momento dal rientrare del vecchio Ridolfo, che ammanì
loro qualche poco di pasto — i giovinetti trascorsero
tutta quanta la giornata.
</p>

<p>
Neruccio contava — appena le sue ferite gli consentissero
di trarsi di letto — di pigliare ingaggio
come capo bandiera negli eserciti imperiali, che — malgrado
la tregua — tornavano ad ingrossarsi per
le spedizioni contro de’ turchi e de’ barbareschi; e
l’ardimentosa fanciulla — qualora veramente il suo
avolo fosse rimasto vittima dei Nicelli — si proponeva
seguirlo dovunque.
</p>

<p>
Nella loro miseria, nelle loro sventure, que’ due
poveretti si sentivano felici.
</p>

<p>
Tuttavia, man mano che s’inoltrava la notte, i
tristi pensieri riprendevano il sopravvento nell’animo
trangosciato di Bianca, che, dal prolungarsi
dell’assenza di Terremoto, traeva i più funesti presagi.
</p>

<p>
Poco prima della mezzanotte e mentre le pupille
del ferito cominciavano a farsi pesanti sotto un
sonno riparatore; il colosso — con l’aria stravolta
ed i segni del più profondo dolore impressi su le
laide sembianze irruppe finalmente nella stanzetta.
</p>

<p>
— Ebbene.... ebbene? — gli si fe’ incontro a chiedergli
ansiosamente la giovinetta.
</p>

<p>
— Ah, eccellenza, — le rispose, con voce rotta e
tremante il suo fedele vassallo — quale orrore, croce
del Gesù benedetta!... io n’ho la pelle anserina!...
</p>

<p>
<span class="pagenum" id="Page_121">[121]</span>
</p>

<p>
— Il nonno, forse?... — interrogò quella con visibile
trepidazione.
</p>

<p>
Terremoto rivolse i suoi occhioni cerulei al soffitto,
mettendo un fragoroso sospiro.
</p>

<p>
— Sola? — gemè la fanciulla accostandosi istintivamente
a Neruccio, che, ridesto di trabalzo al sopraggiungere
del gigante, erasi rimesso a sedere sul
letto — sola!... non mi resta dunque, più nulla!
</p>

<p>
— E qui ci scotta, eccellenza! — riprese a dire
Terremoto. — questo, madonna, non è più luogo per
voi.... bisogna ve ne allontaniate al più presto!
</p>

<p>
— Perchè?
</p>

<p>
— Perchè i Nicelli hanno giurato di sterminare
quanti avanzano di vostra famiglia, di non darsi
requie sinchè un Camia respira!
</p>

<div class="chapter">
<p><span class="pagenum" id="Page_122">[122]</span></p>

<h3 id="cap14"><span class="smcap">Capitolo XIV.</span>
<span class="smaller">Il cofanetto dello abate di San Savino.</span></h3>
</div>

<p>
Il punto nel quale i nicelleschi — dopo la presa
della rôcca di Camia — avevano posto il loro bivacco,
era una sorta di forra desolata, tutta paduli e
fratte rimbrullite, schiusa tra Borgo San Bernardino
e Roncovero sul margine di un picciol rivo, che
sbocca nella Nure e che — d’allora in appresso — assunse
il nome di <i>Barbarone</i>.
</p>

<p>
Quando — per lo allarme recato da’ tre corbellati
da Terremoto — il grosso dell’orda si restituì tumultuariamente
al castello con alla testa il Monte Ochino
ed il marchese di Cattaragna, pochi scherani soltanto
rimasero a custodia del prigioniero, che giaceva sempre
nel bel mezzo del campo, steso boccone e co’ polsi
allacciati alle reni.
</p>

<p>
Le fatiche della notte e — più ancora — il caldo
della stagione che — sin dalle prime ore del giorno — si
manifestava soffocante; aveva indotto il più di
quegli uomini a sdraiarsi in su l’erba, dove l’un dopo
l’altro, non istettero molto a cadere immersi nel sonno.
</p>

<p>
Due soli — a mo’ di sentinelle avanzate — teneansi
ritti, dando le terga allo accampamento, l’uno rivolto
a mezzodì, l’altro a settentrione.
</p>

<p>
<span class="pagenum" id="Page_123">[123]</span>
</p>

<p>
Costretto dalla sua scomoda postura a premere il
suolo col buzzo enorme ed a pungersi la faccia contro
i brocchi e le ortiche; Giovanni il Grosso penava crudelmente. — In
giunta, un raggio obliquo del primo
sole lo feriva in pieno nel mezzo del capo che aveva
scoperto e nudo così di cappello come di capelli.
</p>

<p>
A breve andare, si sentì divorare da una sete ardente,
e cominciò a rangolare, chiedendo a bere in
carità, prima con calma e dignitosa preghiera, indi
con alto e disperato vociare.
</p>

<p>
I dormienti non però ruppero il sonno, nè gli badarono
i vigilanti.
</p>

<p>
Solo uno, ch’era pur esso sdraiato a terra e pisolava,
o fingeva — al reiterarsi di quelle grida strazianti — si
levò su le ginocchia, e, sguaraguardato
sospettosamente in giro per farsi certo che nissuno
lo avertisse, strisciò carpone sino al ciglio del
Barbarone e — dal filo d’aqua che in esso correva — tanta
ne attinse da ricolmarne una sua borraccetta
che portava a tracolla.
</p>

<p>
Con questa in mano, sempre catellon catellone, si
avvicinò al prigioniero, e:
</p>

<p>
— Bevete, padron mio! — gli susurrò a voce
smessa — bevete!
</p>

<p>
E gli profferse il refrigerio.
</p>

<p>
Giovanni il Grosso piegò la faccia di sguincio, e,
raffigurato il suo Longino:
</p>

<p>
— Ah, sei tu Stefanaccio? — gli disse — ti ringrazio
sai, il mio figlioccio.... oh, ti ringrazio molto!
</p>

<p>
Ed avidamente pose le labra alla fiasca.
</p>

<p>
Stefanaccio non apparteneva alla geldra nicellesca.
Era uno dei navichieri della Nure, il quale — dopo
aver aiutato il proprio padre e uno zio traghettare i
conquistatori del castello di Camia — aveva lasciato
<span class="pagenum" id="Page_124">[124]</span>
i burchielli e mischiatosi loro un po’ per curiosità,
ma molto più per lo interesse grande che gl’ispirava
il suo vecchio signore.
</p>

<p>
La sua famiglia era suddita di Giovanni il Grosso,
ed egli personalmente gli professava una particolar
devozione, perchè s’era degnato servirgli di padrino
al fonte battesimale.
</p>

<p>
Stefanaccio godeva fama di briacone e malvagio. — Forse
non l’era; ma nissuno lo amava, nemmanco
i suoi di famiglia ch’egli ripagava a misura di carbone.
</p>

<p>
D’un unica virtù gli si faceva concessione, quella
di attenere scrupolosamente le promesse, quante volte
lo avesse giurato per la salvezza dell’anima sua.
</p>

<p>
Stefanaccio era sovrammodo superstizioso.
</p>

<p>
Bassotto, tarchiato, tozzo, con le gambe alquanto
sbilenche e le braccia più lunghe del convenevole e
così male appiccicate alle spalle che le gomita gli toccavano
costantemente i fianchi, e con una faccia olivigna,
dalla fronte depressa, il naso camuso e le labra
sottili e sbiancate, quas’interamente offuscata da’ cerfuglioni
della lunga ed arruffata capellatura e dalle
setole dell’ispida barba, che gli rampollavano sin dal
sommo de’ zigomi; tal’era l’uomo ch’erasi di traforo
accostato al prigioniero.
</p>

<p>
Come si fu dissetato:
</p>

<p>
— Figliuolo — soggiunse questi in tono insinuante
di prece — io avrei mestieri parlarti, dimandarti un
servigio che confido non sarai per niegarmi.
</p>

<p>
— Quando, santolo? — interrogò il navalestro.
</p>

<p>
— In su l’atto.... so io, per avventura, se mi avanzi
solamente un’ora di vita?
</p>

<p>
— Canchero, messere!.... ma come ho a fare adesso?....
mi sbirci solo uno di que’ scampaforche, ed aggravignarmi
e conciarmi per il dì delle feste, e’ sarebbe
tutt’uno.
</p>

<p>
<span class="pagenum" id="Page_125">[125]</span>
</p>

<p>
— Ripóniti appanciolato a due passi da me, fingi
dormire, e non temere di nulla!... nessuno ti baderà!....
una tua risposta mi basta.... io t’ho a richiedere
di cosa, che non ti costerà nè fatica, nè scomodo,
nè timori, nè rischi.... mi giuri tu di compierla
nel modo che t’indicherò io?
</p>

<p>
— Sì, padrone.
</p>

<p>
— Per la salvezza dell’anima tua?
</p>

<p>
— Per la salvezza dell’anima mia.
</p>

<p>
— Bene! dammi retta! ormai non ti domando altro!
</p>

<p>
Stefanaccio s’avvoltolò due volte per lo lungo su di
sè stesso tanto da scostarsi un cotal poco dal vecchio
Camia e s’acconciò in sorta da parere addormentato.
</p>

<p>
— Io non mi fo’ illusioni — cominciò questi allora,
tenendo la bocca rivolta verso di lui e soffiando, per
così dire, le parole sul suolo — tra poco, dacchè il
Nicelli da Monte Ochino sia di ritorno, io avrò cessato
di vivere.... ho i miei settanta ben conti e di tribolazioni
a questo mondo ne ho già patito più che nol
comportasse misura.... la morte, dunque, può canzonarmi
di poco!.... ma ho un segreto, figlioccio, un segreto
del più alto momento, il quale mi pesa abbia a
scendere sotterra con me!.... però badami bene!.... a
pena non ci sia proprio più scampo.... e non ce ne
può essere! e che tu mi vegga e mi sappia finito;
renditi difilato presso di Arcangelo Rinolfo.... tu lo
conosci; Terremoto, il figlio del nostro antico castaldo....
lo rinverrai alla Chiappa, in casa del suo vecchio
padre.... trovatolo, piglialo a quattr’occhi, ma così
bene in disparte, che nissuno, manco l’aria, possa
rubarti una sillaba, e ripetigli quanto adesso avrai
udito da me.... sai dov’è che si sta costruendo la
Torre Farnese?
</p>

<p>
— Lo so, padrone — mormorò Stefanaccio — lo so!
</p>

<p>
<span class="pagenum" id="Page_126">[126]</span>
</p>

<p>
— Finora — continuò Giovanni il Grosso — non ne
sono che gittate le fondamenta; ma a destra e sinistra
vi si trovano già praticate due brevi ed anguste scalucce,
le quali menano sotto i vôlti di sostruzione, che
hanno a servire di casematte.... ebbene: che Terremoto
lasci venire la notte, poi vi si rechi guardingo
e scenda per quella a destra, verso mezzodì....
giunto al piè della scala, si ponga ritto con le calcagna
proprio rasente l’alzata dell’ultimo gradino e
dia cinque passi misurati in avanti in linea dritta al
suo naso.... al fine di questi, si pieghi e troverà vicino
allo zoccolo della muraglia una pietra riquadra
del pavimento più larga delle altre e con un piccolo
foro nel mezzo... vi conficchi un ferro auncinato....
gli basterà un grosso chiodo alquanto ricurvo in
punta.... e tiri a sè con tutta forza chè la pietra non
mancherà di venire.... bada bene a non dimenticare
la minima indicazione!.... ripeti!
</p>

<p>
— La torre Farnese...
</p>

<p>
— La scaletta a destra...
</p>

<p>
— Noverare dal suo pie’ cinque passi....
</p>

<p>
— In linea diritta...
</p>

<p>
— Chinarsi presso il muro e trovare una pietra
dello impiantito più larga dell’altre...
</p>

<p>
— E con un bucherello nel mezzo...
</p>

<p>
— Piantarvi dentro un rampino e tirare a sè.
</p>

<p>
— Bene!... e allora, prenda su ciò che vi troverà
sotto: è un cofanetto di legno di rosa con capocchiette
di argento.... lo porti seco gelosamente e, subito
subito, senza darsi un attimo di riposo, lo vada
a consegnare a donna Costanza di Santafiora, contessa
di Castell’Arquato, e le dica solo: questo, eccellenza,
è il cofano di cui voi tenete la chiave.... hai
inteso?
</p>

<p>
<span class="pagenum" id="Page_127">[127]</span>
</p>

<p>
Ma Stefanaccio non gli dètte risposta. Un nugolo di
polve ed un confuso bisbigliare lo aveva in quel punto
avvertito del retrocedere dei Nicelli e — per scansare
ogni rischio — s’era stimato in dovere di sbiettare
quatto quatto dal suo posto per ritornarsi a
sdraiare sul margine del Barbarone.
</p>

<p>
Giovanni Camia mise un profondo sospiro.
</p>

<p>
A un grido di allerta dell’uomo in vedetta verso
mezzogiorno, i dormienti si scossero e balzarono in
piedi in subbuglio, stirandosi e sbadigliando mentre
riafferravano le armi.
</p>

<p>
I loro compagni riedevano sminuiti di numero e
maledettamente rabbiosi per quanto era loro intervenuto
nella rôcca di Camia.
</p>

<p>
Il conte Giovanni Ochino li capitanava sempre.
</p>

<p>
Scorgendo il prigioniero:
</p>

<p>
— A costui adesso! — gridò.
</p>

<p>
E, fattoglisi vicino, gli assestò un formidabile calcio
alle costole.
</p>

<p>
— Non vi sapessi di ritorno — gemè il meschino
mal trattato in tal guisa — e me lo annunzierebbe
codesto vostro nobile tratto, conte di Monte Ochino!
</p>

<p>
— Per la croce! — sclamò questi ghignando — non
mi stimare in uzzoli da badare alle tue ciance!...
ormai dobbiamo intenderci e non altro....
</p>

<p>
E — come aveva fatto la prima volta — gli si
piegò ginocchioni presso, dopo averlo rivoltolato con
la faccia allo insù.
</p>

<p>
— Sai che t’ho detto — continuò abbassando la
voce — o rivelarmi dov’hai riposto quel tuo còfano,
o preparati a subire le più atroci torture.
</p>

<p>
— Sono pronto.... disponete!
</p>

<p>
— T’incocci assolutamente al silenzio?
</p>

<p>
— Ve lo ripeto: io so nulla di quanto esigete da me.
</p>

<p>
<span class="pagenum" id="Page_128">[128]</span>
</p>

<p>
— Per non rimetterci di coscienza, ti vuo’ anzitutto
particolareggiare quanto ho in animo di farti
patire; poi ti deciderai!... spogliato che ti avremo di
quelle tue vesti, ti farò vergare a sangue.... la pena
de’ valletti, a te, nobiluomo!....
</p>

<p>
— Fate! fate! sono pronto!
</p>

<p>
— Quindi, così ignudo, impiccare pei piedi ad un
albero, e strappare ad una ad una le ugne, ed applicarti
il fuoco dove più ci senti e mazzerare in ogni
parte del corpo....
</p>

<p>
— Fate! fate! sono pronto!
</p>

<p>
— Infine.... gloriati!.... configgere per le mani e
pei piedi ad un legno come Gesù Salvatore e così, a
poco a poco, scorticar vivo!
</p>

<p>
La voce morì in un rantolo tra le fauci infuocate
del misero, sottoposto in prevenzione a quella tortura
morale.
</p>

<p>
Non ebbe forza di rispondere una terza volta:
</p>

<p>
— Fate! fate! sono pronto!
</p>

<p>
Tuttavia non mutò avviso.
</p>

<p>
Tacque.
</p>

<p>
— Ebbene! — soggiunse fra’ denti, dopo la pausa
di un momento, il Monte Ochino — la tua risposta
definitiva!
</p>

<p>
— Fate!.... sono pronto!.... — susurrò a fior di
labra il vecchio Camia.
</p>

<p>
E chiuse gli occhi.
</p>

<p>
Il Monte Ochino si rizzò in piedi e, voltosi, con
impeto, a un gruppo de’ suoi:
</p>

<p>
— Un po’ di svago, figliuoli — gridò loro, con un
cachinno infernale — martirizziamo costui!
</p>

<p>
Quegli uomini — come un’orda di demoni — si
slanciarono sul disgraziato Camia, gli sciolsero le
braccia, lo denudarono completamente e — dietro gli
<span class="pagenum" id="Page_129">[129]</span>
ordini del loro signore — cominciarono a menarne
il più orribile strazio.
</p>

<p>
È strano che un essere umano potesse tollerare,
senza piegarsi, sevizie tali, che oggi lo stesso narratore
nemmanco ha l’animo di esporre, sì che la
penna gli sfugge inorridita di mano.
</p>

<p>
Ma tanto potevano i tempi.
</p>

<p>
L’assuefazione alle cose atroci, come attutiva il
sentimento — per quel misterioso legame che aggiugne
al fisico il morale — doveva eziandio rafforzare
sì fattamente le fibre da renderle suscettive
di patimenti, che oggi farebbero cedere o perire
chiunque.
</p>

<div class="chapter">
<p><span class="pagenum" id="Page_130">[130]</span></p>

<h3 id="cap15"><span class="smcap">Capitolo XV.</span>
<span class="smaller">Il Crocefisso.</span></h3>
</div>

<p>
Nel proposito di attendere all’altra parte della grave
missione che gli era stata imposta da Bianca; Terremoto — subito
dopo aver posto in salvo Neruccio — erasi
affrettatamente allontanato dal casolare paterno
e risospintosi di nuovo nella rôcca di Camia,
passando per la via sotterranea, della quale inanzi
tutto ebbe cura di richiudere il pozzo traditore.
</p>

<p>
Ma la rôcca di Camia era completamente deserta. — Gli
stessi feriti non giacevano più su i sacconi
del dormitorio de’ servi.
</p>

<p>
Conveniva ammettere che i Nicelli avessero definitivamente
abbandonato quel luogo per far ritorno
ai loro covili.
</p>

<p>
Questa volta, però, invece di scendere al basso verso
tramontana, e’ s’inerpicò a monti verso mezzodì, nella
ferma fiducia che queglino pure avessero dovuto prendere
la medesima direzione.
</p>

<p>
Varie circostanze concomitavano a ribadirlo in simile
persuadimento.
</p>

<p>
In prima linea, lo aver divinato come fossero eglino
istessi che avevano rasentato le ruine di San Savino,
nella tremenda notte in cui egli faceva ricerca del
<span class="pagenum" id="Page_131">[131]</span>
proprio padre; in seconda, le indicazioni di Pellegrino
di Leuthen, udite ripetere durante il suo soggiorno
alla rôcca, secondo le quali designavasi Castel Canafurone
siccome il luogo de’ loro convegni.
</p>

<p>
Rimontò, quindi, il corso della Nure, costeggiandone
la ripa sino a Cogno San Savino, poi — divergendo
alla propria destra traverso i ricchi pascoli di Vediceto
e Mareto — guadò le sorgenti della Lobbia e si
lanciò su gli aspri pinacoli di monte Acereto, che — frammezzo
i bruni cespugli di lichene islandico onde
si rivestono i suoi versanti meridionali tra Metteglia
e Ciregna — lo condussero alla mèta della sua escursione.
</p>

<p>
Ma — al paro della rôcca di Camia — anche Castel
Canafurone era muto e deserto.
</p>

<p>
S’aggirò allora pe’ dintorni, spingendosi — da un
lato — su le rive della Trebbia sino alla stradicciuola
bordata dal narcotico giusquiamo che mena a quella
chiesetta dell’Ozzola che Lanfranco da Parma arricchì
poi de’ tesori del suo pennello; — dall’altro — fra
le nude rocce, e gli sfiancati burroni delle Ferriere,
alle falde di Monte Nero, al Roccone dell’Orso
e, su su, sino a Cassimoreno, dove nidificano le aquile
e si rintanano i lupi.
</p>

<p>
Ma tutto inutilmente.
</p>

<p>
La natura selvaggia di quelle inospiti regioni pareva
aver cacciato in bando gli uomini, che pure,
su quegli alti cacumi, avrebbero dovuto credere d’essere
tanto più vicini a Dio. — Ma forse è legge che
l’uomo cerchi sempre di allontanarsene.
</p>

<p>
Nella lunga sua corsa, il gigante non s’era imbattuto
che in pochi villani nessuno de’ quali aveva
saputo rispondere alle sue domande.
</p>

<p>
Solo — mentre rifaceva la sua via a capo chino
<span class="pagenum" id="Page_132">[132]</span>
come il segugio quando ha smarrito la pesta del selvaggiume — una
vecchia comare, che saliva dalla
pianura, potè dargli qualche vago indizio de’ Nicelli
che — diceva lei — da parecchi giorni tenevano in
isgomento e mettevano a soquadro tutta quanta la
valle. — Un navichiero della Nure le aveva narrato
molte brutte faccende di loro e che si trovavano tutti
insino all’ultimo raccolti ed accampati ne’ pressi di
San Giovanni di Bettola.
</p>

<p>
Terremoto non chiedeva di più.
</p>

<p>
Ripigliò la strada tra le gambe e ridiscese frettoloso
al piano.
</p>

<p>
Ma, nel lungo e faticoso suo viaggio, aveva sciupato
la massima parte della giornata; poi — a Cogno
San Bassano — s’era dovuto arrestare a refocilarsi
in una grama tavernaccia, chè si sentiva affiochire
di fame; per cui, quando girò di nuovo intorno
intorno alla rôcca di Camia, per recarsi a Borgo San
Bernardino; la notte era scesa da più ore.
</p>

<p>
Più s’accostava al punto, dove — secondo altre
notizie raccolte nella taverna — aveva ragione di
supporre che si trovassero radunati i nicelleschi; e
più un malessere indefinibile, una malinconia profonda
s’impadroniva di lui.
</p>

<p>
Era stanchezza?... era quella misteriosa sospensione
dell’animo, che ingombra quasi sempre chi si trova
nottivago per le campagne deserte e silenti?... era
presentimento di non lontana sciagura?
</p>

<p>
Chissà!
</p>

<p>
Il dabben Terremoto mancava del necessario spirito
di analisi non che per spiegare, per dimandare
a sè stesso le recondite cagioni di quel suo strano
turbamento.
</p>

<p>
Procedeva lento insieme ed ansioso: lento, perchè
<span class="pagenum" id="Page_133">[133]</span>
una voce intuitiva del core, lo avvertiva che, alla
meta delle sue perlustrazioni, lo attendeva qualche
terribile colpo; ansioso, perchè lo premeva il desiderio
vivissimo di uscire dalla febrile incertezza che
lo divorava.
</p>

<p>
Guadata la Nure, senza ricorrere a navalestri, e
prima ancora che toccasse Borgo San Bernardino,
intravide lontan lontano come due occhi di brage
scintillanti nella notte, che rompevano funestamente
le tenebre con sprazzi di luce fumigosa e sanguigna.
</p>

<p>
Que’ sinistri fulgori assorbivano tutta la sua attenzione.
Egli vi tenne fiso immobilmente lo sguardo
come un giorno su l’orsa minore il navigatore fenicio.
Non badò più ad altro e — raddoppiando il
passo — tirò via per scorciatoie, traverso rigagnoli,
stoppie e malafitte.
</p>

<p>
Man mano si avvicinava e — al chiarore di quei
due fuochi, che spandevano in giro come una nebia
luminosa — una scena spaventevole e ributtante gli
si parava inanzi agli occhi.
</p>

<p>
Tra que’ due punti infiammati, che altro non erano
chè torce a vento, s’ergeva una rozza croce formata
di un giovine faggio sfogliato e sbroccato nel luogo
istesso in cui metteva radice, orizontalmente al quale
era stato confitto per lo mezzo un grosso ramo di
abete.
</p>

<p>
Da quella croce pendeva un corpo umano, anzi un
cadavere, un lurido e schifoso cadavere d’uomo.
</p>

<p>
Col respiro strozzato tra le fauci, gli occhi smisuratamente
sbarrati, le gambe vacillanti; Terremoto
gli si accostò da vantaggio, si sollevò su la punta
de’ piedi, protese inanzi il collo ed — acuendo le proprie
facoltà visive — affisò a lungo quel cadavere in
volto.
</p>

<p>
<span class="pagenum" id="Page_134">[134]</span>
</p>

<p>
Riconoscerlo, impossibile, tanto era sformato.
</p>

<p>
Lo indovinò.
</p>

<p>
Era il cadavere del suo signore, di Giovanni il
Grosso conte di Camia.
</p>

<p>
Gli sgherri del Monte Ochino — eseguendo gli ordini
scellerati del loro capitano — avevano fatto subire
al misero vegliardo tutti que’ tormenti che la
feroce civiltà de’ tempi fornisse di più doloroso.
</p>

<p>
L’atroce tortura durò dalle prime ore del mattino
sino al cader della notte.
</p>

<p>
Di tratto in tratto, il conte di Monte Ochino, si
appressava al paziente e con tono misto di minaccia
e di scherno:
</p>

<p>
— Vuoi tu confessarmi alla per fine dov’hai celato
quel còfano? — gli susurrava all’orecchio.
</p>

<p>
— Mai! mai! — gli rispondeva invariabilmente il
paziente.
</p>

<p>
E i tormenti ricominciavano.
</p>

<p>
In ultimo, quand’ebbero esaurito tutti que’ raffinamenti
della ferocia che il fanatismo, l’esaltamento
dell’odio avesse potuto suggerire a quell’orda scatenata
di demoni, il Monte Ochino commise loro di preparare
una croce.
</p>

<p>
Fu presto fatto.
</p>

<p>
Lo sciagurato Camia, spoglio d’ogni indumento e
rizzato in alto a forza di braccia, venne chiovato su
que’ legni conserti per le due mani ed i piedi.
</p>

<p>
Egli s’accasciò giù penzolone, boccheggiante, spirante.
</p>

<p>
Il capo de’ Nicelli volle tentare anco una volta la
prova e gli ripetè la dimanda del còfano.
</p>

<p>
— Mai! — gemè di nuovo il vegliardo.
</p>

<p>
— E tu muori come un cane, dannato che sei! — urlò
il suo implacabile nemico.
</p>

<p>
<span class="pagenum" id="Page_135">[135]</span>
</p>

<p>
E fece un cenno a’ suoi sgherri.
</p>

<p>
A quel cenno, due di costoro s’avventarono sul
corpo livido e mutilato del crocefisso e, con un largo
coltello da caccia, fattagli una profonda incisione sul
sommo del capo, cominciarono a strappargli dalle carni
la pelle.
</p>

<p>
Un’ora dopo, l’infelice era scuoiato vivo sino alla
cintola.
</p>

<p>
A un ultima stratta, die’ un tremito convulso di ribrezzo
in tutte le fibre e... spirò.
</p>

<p>
Una orrenda bestemmia de’ suoi tormentatori accompagnò
l’estremo suo anelito.
</p>

<p>
Que’ sanguinari — inebriati dallo istesso scempio
che avevano menato sì nefandamente di lui — sentivano,
con rabbia, sfuggire dalle palpitanti e dilaniate
sue membra quel soffio animatore che, sino a quel
punto, avea loro servito per noverarne, misurarne,
assaporarne le inenarrabili sofferenze.
</p>

<p>
Il loro còmpito da macellaio veniva interrotto dall’angelo
della morte.
</p>

<p>
E ne provavano dispetto.
</p>

<p>
Il Monte Ochino confisse allora sul tronco del faggio
patibolare una larga scheggia di legno, su la quale — con
lo istesso sangue della sua vittima — vergate le
seguenti parole:
</p>

<p class="center">
A QUANTI ANCORA RESPIRANO DE’ CAMIA<br>
MEDESIMO FINE.
</p>

<p class="indr">
I NICELLI.
</p>

<p>
Quindi si dileguarono tutti, lasciando sul luogo le
due torce accese a rischiarare il teatro della loro
carneficina.
</p>

<p>
Mentr’essi pigliavano a settentrione, Stefanaccio il
<span class="pagenum" id="Page_136">[136]</span>
navichiere, che — accovacciato su la riva del Barbarone,
aveva assistito alla strage ed alla crudele
agonia del suo sàntolo e signore — prese pel lato
opposto e si ridusse fremendo a cercare un po’ di calma
e di riposo nel fondo di uno de’ suoi burchielli.
</p>

<p>
Poco stette a sovraggiungere Terremoto.
</p>

<p>
La leggenda infitta a piè della croce che il chiarore
delle torce gli permise di decifrare, gli cacciò nell’animo
uno spaventoso sospetto.
</p>

<p>
Che anche Bianca fosse così minacciata?
</p>

<p>
Laonde non indugiò guari a retrocedere ed a restituirsi
alla sua capanna.
</p>

<p>
Sospirando, singhiozzando e senza quei riguardosi
preamboli che la situazione della sventurata giovinetta
avrebbe richiesto, ma che la scarsa retorica non gli
consentiva; le annunziò il miserando fine dell’avolo
suo e quali pericoli sovrastassero a lei stessa.
</p>

<p>
Nella piena del proprio dolore, Bianca dichiarava
esser pronta a sfidarli, ad affrontarli.
</p>

<p>
Ma Neruccio, con le sue vive ed amorevoli istanze,
i due Rinolfo, coi rispettosi consigli, giunsero a rimuoverla
dal disperato proponimento.
</p>

<p>
Terremoto si proponeva di guidarla in salvo.
</p>

<p>
Da due giorni ed ormai quasi due notti, e’ non s’era
preso un attimo di sonno o di requie. Ma era di ferro.
</p>

<p>
Egli l’avrebbe menata presso i signori di Santafiora,
amici dell’avolo suo e suoi naturali difensori.
</p>

<p>
Bianca esitò ancora un poco; volle opporre qualche
altra obiezione; ma finì per lasciarsi persuadere ed
accondiscendere. E, nella istessa notte, con la scorta
del suo fido vassallo, lasciando Neruccio affidato alle
cure del vecchio Rinolfo, partì pedestre dal casolare
della Chiappa per alla volta di Castell’Arquato.
</p>

<div class="chapter">
<p>
<span class="pagenum" id="Page_137">[137]</span>
</p>

<h4>NOTA.</h4>
</div>

<p>
Per parte et comandamento del Magnifico Messer Io:
Bapta Martello dottore et loccomtenente del Rev.mo et
Ill.<sup>mo</sup> Monsig.<sup>r</sup> Legato Cispadano et Gubernatore di questa
città et suo Episcopato, si notifica qualmente Sua S.<sup>ria</sup> con
partecipazione delli S.ori fiscali ha bandito et condennato in
la amputatione di la Testa et confiscatione de’ loro beni le
infrascritte psone Da Nicelli et consorti per li homicidij et
altri excessi fatti in Valdenura contra quelli da Camia et
maxime per lo homicidio fatto in la persona di <i>Zan Grosso
Di Giberto da Camia</i>, di <i>Cristoforo Chinello</i>, di <i>Baptistino
Zazera</i>, di <i>Domighino delli Madii</i> (<i>Maggi</i>) appellato <i>Monte
Ozoro</i>, di <i>Mariino</i> suo filiolo, di uno appellato <i>Trovalusio</i>,
di <i>Franceschino Zazera</i>, et altri, come se contene in la Inquisitione
contra di loro formata. Per tanto se Comanda che
non sia persona alchuna che gli osa nè psuma Dar aiuto
favore nè hosphitio nè altra cosa contra la forma delli Statuti
ed ordini sopra ciò disponenti.
</p>

<p>
Li nomi delli quali sono li infrascritti, videlicet:
</p>

<ul>
<li>P.mo Dno Joanne da Nicello.<a class="tag" id="tag1" href="#note1">[1]</a></li>
<li>Il cap.º Laur.º da gropallo.<a class="tag" id="tag2" href="#note2">[2]</a></li>
<li>Bartolomeo Malchiodo appellato Burgnedo.</li>
<li>Jo: Michele da Mittellia (<i>Metteglia</i>).</li>
<li>Paulino et Jo: bapta fratelli Da Luguzzano.</li>
<li>Pet.º et ant.º fratelli Delli Molinarj.</li>
<li>Pichione Schianchino.</li>
<li>Hercule Della guerza.</li>
<li>Matteo da Burgneto (<i>Brugneto</i>).</li>
<li>Bartolomeo da mitella (<i>Metteglia</i>).</li>
<li><span class="pagenum" id="Page_138">[138]</span></li>
<li>Permo da Cilegno (<i>Ciregna</i>).</li>
<li>Perazo (<i>Pieraccio</i>) da Mare (<i>Marè</i>, o <i>Mareto</i>).</li>
<li>Guaschone da Mare (<i>come sopra</i>).</li>
<li>Henricho da Mare (<i>come sopra</i>).</li>
<li>Melchiorre da Nicelli quon: Vinciguerre.<a class="tag" id="tag3" href="#note3">[3]</a></li>
<li>Jo: Franc.º da Nicello.<a class="tag" id="tag4" href="#note4">[4]</a></li>
<li>Cœsare da Nicello.</li>
<li>Lazaro Bichocha.</li>
<li>Augustino Magnano.</li>
<li>Antognatio et Albertatio fratelli da Cacelascho (<i>Cancelasio</i>, o <i>Cangelasio</i>).</li>
<li>Stuanino (<i>Stefanino</i>) di Francischetto.</li>
<li>Jacomo ant.º da Nicello da colla (<i>Coli</i>).</li>
<li>Pet.º m.ª (<i>Pietro Maria</i>) da Nicello.</li>
<li>Franceschino della Colla (<i>Coli</i>).</li>
<li>Matteo delli Corletti (<i>Corleto</i>).</li>
<li>Tomasino della Colla (<i>Coli</i>).</li>
<li>Zanono (<i>Giannone</i>) della Colla (<i>idem</i>).</li>
<li>Baptistino da Nicello.<a class="tag" id="tag5" href="#note5">[5]</a></li>
<li>Bisilacho da grondono (<i>Grondone</i>).</li>
<li>Stephano da Nicelli da hebia (<i>Ebbio</i>).</li>
<li>Zanone delli Rossi da pomarollo (<i>Pomarolo</i>).</li>
<li>Canavazzo da pomarollo (<i>idem</i>).</li>
<li>Bertono Corletto (<i>Corleto</i>).</li>
<li>Franzono filiollo di pet.º ant.º da burgnetto (<i>Brugneto</i>).</li>
<li>Sabadino delli Zanelli.</li>
<li>Orlando da Mittellia.</li>
<li>Marchione da Nicellj da collo (<i>Coli</i>).</li>
<li>Marco ant.º da hebia (<i>Ebbio</i>).</li>
<li>Joanne da Mare fratello del Curte.</li>
<li>Forense delli Repeti (<i>Repetti</i>).</li>
<li>Jo: Bernardo da Nicello da Cacelascho.</li>
<li>Moretto da Ronchovero (<i>Roncovero</i>).</li>
<li>Bernardino della Julia.</li>
<li><span class="pagenum" id="Page_139">[139]</span></li>
<li>Bernardino delli Ferni da Monte Ochino.</li>
<li>Ludovicho da Ronchovero.</li>
<li>Marco ant.º, Vincentio, Prè (<i>padre</i>) Baptista, Hieronymo, fratelli delli Nicelli da Thiaredo.</li>
<li>Filippo Colombo.</li>
<li>Joanne de Cho da Rivighozo (<i>Revigozzo</i>).</li>
<li>Il filiolo di gibillino da grondono.</li>
<li>Paulino da olza.</li>
<li>Il Curte da Mare (<i>Marè</i> o <i>Maretto</i>).</li>
<li>Bernardo filiolo do Jo: Michelle da mitellia (<i>Metteglia</i>).</li>
<li>Guillimono (<i>Guglielmone</i>) et il fratello delli Meliorini.</li>
<li>Bartolino delli Rossi dalle Ferreri (<i>Le Ferriere</i>).</li>
<li>Ant.º delli Bertuci (<i>Bertucci</i>).</li>
<li>Perino delli Verardi.</li>
</ul>

<p class="center">
Tutti de val de nure.
</p>

<ul>
<li>Messer Bartolomeo da Viustino.</li>
<li>Jacomo guarino.</li>
<li>Josepo Trabacho.</li>
<li>Ant.º da Ziano filiolo de m: (<i>messer</i>) Lazaro.</li>
<li>Caya filiollo de m: Jo: ant.º da Trave (<i>Travi</i>).</li>
</ul>

<p class="center">
Cittadini placentini.
</p>

<p>
Datum in Plac: alli 8 di agosto 1539.
</p>

<p>
Dicta die in sero publicatum fuit suprascriptum Bannum
ad petram Arrengheriae novæ Communis Placentiæ per Andream
Fasollum tubatorem alta voce et sono tubarum.
</p>

<p class="pad2 center large">
<span class="smcap">Fine della prima parte.</span>
</p>

<div class="chapter">
<p>
<span class="pagenum" id="Page_140">[140]</span>
</p>

<h2 id="parte2"><i>PARTE SECONDA.</i>
<span class="smaller">CASTELL’ARQUATO</span></h2>

<h3 id="cap16"><span class="smcap">Capitolo XVI.</span>
<span class="smaller">Un figlio di Papa.</span></h3>
</div>

<p>
Rimontando il corso dell’Arda — piccolo torrente,
che, insieme all’Ongina, si versa presso il Polesine
tra le braccia del padre Eridano — a dieci chilometri
circa al disopra della via Emilia, s’una lieta e fiorente
collina, che scende col piede sul greto di quel
torrente, giace una terra murata, che si fa risalire a
parecchi secoli prima dell’êra cristiana e che, dal
nome di un cavaliere quirita che ne fu il fondatore,
si volle chiamata <i>Castel Torquato</i>.
</p>

<p>
Siccome, per altro, il mutare non di natura soltanto,
ma eziandio di nome, sembra destino di tutte
cose quaggiù; dopo essersi detta, volta volta, <i>Castel
Torquato, Castel Quadrato, Castell’Alquadro, Castel
Visconti</i>; finì a chiamarsi <i>Castell’Arquato</i>.... e speriamo
per sempre.
</p>

<p>
Un tal messer Magno, altrettanto <i>magno</i> di nome
quanto di cuore, che apparentemente poteva disporne
<span class="pagenum" id="Page_141">[141]</span>
a sua posta, la regalò nel 770 al molto onorando e reverendissimo
capitolo vescovile di Piacenza. — Nel 1307
se ne impadronì il famigerato Alberto Scotto, cui la
tolse, dieci anni dopo, Galeazzo Visconti. — Sottrattisi
i piacentini alle spire del biscione, quel discendente
di Wirtinger di Landau, ch’ebbe nome Manfredo e
fu tra’ stipiti del nobile casato de’ Landi, se la prese
per sè nel 1324 e la cesse quindi alla città di Piacenza. — La
riebbe il marito d’Isabella del Fiasco,
che ne edificò la rôcca e la ribattezzò del suo nome. — Finalmente,
nel 1527, la Sede Pontificia, che aveva
allora allora recuperato i dominî di Parma e di Piacenza,
ne dètte l’investitura a Bosio II Sforza, conte
di Santafiora, già signore dei dazî della Rocchetta e
della Chiavenna e marito di Costanza Farnese, la figlia
di Paolo III, la sorella di Pierluigi.
</p>

<p>
Morto Bosio nel 1535 e perchè degli undici suoi
figliuoli, il primo, Guid’Ascanio, ed il terzo, Carlo,
erano destinati alla Chiesa, attalchè l’uno non istette
guari a divenir cardinale e vescovo di Parma e l’altro
ad essere creato cavaliere dell’ordine gerosolomitano,
e poi priore di Lombardia, generale delle galee pontifice
e proposto della cattedrale di Piacenza, ed il
secondo ed il quarto erano femine: Giustina, maritata
al conte Gianfrancesco Bentivoglio di Gubbio, e Camilla,
che sposò poi Besso Ferrero di Biella, marchese
di Masserano e conte di Lavagna; gli succedette nei
feudi, il suo quintogenito, Sforza, giovinetto poco più
che trilustre, nel cui nome continuò per alcun tempo
a governare la madre.
</p>

<p>
Al momento in cui vi giunse Bianca col suo fedel
Terremoto, c’era corte bandita e gran bombanza e
gazzarra nella rôcca e nei dintorni di Castell’Arquato. — Terrazzani
e forestieri, valvassori e vassalli, festeggiavano
<span class="pagenum" id="Page_142">[142]</span>
lo sposalizio del giovine signore del luogo,
che — appunto in quel giorno — impegnava la propria
fede alla vedova di Cagnino Gonzaga da Sabbioneta,
Luisa, la vezzosa ed unica figlia del marchese
Pallavicino Pallavicini.
</p>

<p>
Congiunti ed amici erano colà convenuti da’ luoghi
più lontani.
</p>

<p>
Non vi mancava che papa Paolo III, perchè donna
Costanza potesse dire di vedersi intorno tutta la sua
numerosa famiglia.
</p>

<p>
Per le vie del borgo, adiacenti al castello, giullari,
catabanchi e merciaiuoli ambulanti avevano eretto i
loro trespoli, i loro scannelli, le loro bottegucce: e
qui si spacciavano imagini sacre grossolanamente miniate
su pergamena, e rosari, e scapolari, e aquasantini,
e reliquie; là, medaglie da tocchi, e catenelle da
collo e da ventaglio, e braccialetti, e anelli, e guanti
ricamati, e zibellini; e dove, presine di perle compeste,
e miracolosi medicamenti, e grasso d’orso col quale
ugnersi per scongiurare la insonnia, e candele di sego
umano per iscuoprire tesori; e altrove, focacce di farina
col miele, e zuccherini indorati, e pasticche, e
treggea. — Più in qua stava il Rinaldo canterellando
con voce chioccia e stuonata, le sue burlesche e non
sempre decenti canzoni, accompagnate da’ suoni del
lirone o del piffero; più in là, il giuntatore, che ripeteva
il miracolo dell’uova soppeditate senza schiacciarle,
o l’acrobata ed il funambulo, che alternavano
i loro meravigliosi esercizî.
</p>

<p>
Ed una ressa di contadini, di servidorame, di sbirraglia,
che loro faceva circolo intorno e — ad ogni
nuovo sperimento ben riuscito — batteva freneticamente
le palme, gridando a tutti polmoni:
</p>

<p>
— Viva messer Sforzino! viva madonna Luisa!
</p>

<p>
<span class="pagenum" id="Page_143">[143]</span>
</p>

<p>
Comunque accolta nel modo il più cortese dalla
contessa di Santafiora e sollecitata dalle gentili premure
delle sue figliuole, Bianca non si sentì di prender
parte alle sponsali esultanze: i dolorosi pensieri
che la ingombravano, la eccessiva stanchezza che la
opprimeva, glie ne toglievano a un tempo il volere e
il potere. — Laonde si ritrasse in una stanzetta del
secondo piano, che le venne assegnata nell’ala estrema
del castello verso settentrione, e — nella solitudine — cercò
un po’ di calma e di riposo.
</p>

<p>
Terremoto si confuse alle genti di servizio.
</p>

<p>
Levate le mense dopo il meriggio; uno de’ convitati
che — alla magnificenza del vestire ed alla familiarità
del contegno — rivelavasi per uno de’ più ragguardevoli,
tolse commiato dalla sala da pranzo e — nell’uscire — rasentando
un omicciatto, che tenevasi
ritto sopra uno stipite dell’uscio:
</p>

<p>
— Mi riduco in camera mia — gli susurrò all’orecchio — fate
di raggiungermi tosto.... ho da ragionare
con voi.
</p>

<p>
L’omicciatto finse di nulla; si trattenne qualche
momento ancora al suo posto; poi — cogliendo una
opportuna occasione — sbiettò via inosservato e gli
scivolò dietro.
</p>

<p>
Ma a pedinare chi gli aveva dato quell’ordine non
si trovò da solo.
</p>

<p>
Qualcun altro pedinava lui pure.
</p>

<p>
Era una giovine donna.
</p>

<p>
Nascosta nella penombra del corritoio, che, dal tinello,
guidava agli appartamenti; costei aveva sorpreso
le poche parole del misterioso convegno e — per
un sospetto di cui non tarderemo a scuoprir la
ragione — non a pena vide muoversi l’omicciatto
che si mise, a sua volta, su le sue pedate.
</p>

<p>
<span class="pagenum" id="Page_144">[144]</span>
</p>

<p>
Giunto alla camera che gli era stata indicata, questi
vi entrò senza tampoco picchiare.
</p>

<p>
La donna, invece, s’arrestò in su la soglia e, chinandosi
con la faccia contro la toppa, si trattenne
ad origliare.
</p>

<p>
L’individuo alloggiato in quella stanza era un uomo
non lontano alla quarantina, di media statura, un
cotal po’ allampanato e male aitante della persona. — Il
pelame rossigno, la flacidezza delle carni, lo scialbo
della pelle chiazzata di brune volatiche e di bitorzi
salsedinosi, caratterizzavano di alcunchè di volgare
il suo volto, cui la fronte aperta, l’occhio scintillante
ed il naso lungo e dantesco avrebbero dato altrimenti
un peculiare suggello di nobiltà non disgiunta
da qualche bellezza. — Lunghe, ma sottili basette
che gli lasciavano quasi tutto scoperto il labro superiore,
gli scendevano a’ lati della bocca confondendosi
con la barba, che portava intera e puntuta, come
i capelli tagliati brevi, seguendo la moda novella indotta
da Francesco I di Francia, dacchè un tizzone
ardente cadutogli in capo lo aveva costretto a tondersi
raso.
</p>

<p>
Era seduto e — s’un tavolinetto, cui si soffolceva
del gomito — aveva riposto il berretto ricco di preziose
medaglie e di vaghissime piume. Sotto una
corta giubba di droghetto cenerognolo privo di maniche
e orlato di vaio portava un giustacuore di setino
violetto ricamato in oro, con sparati e rigonfi
di raso nero alla maniera spagnuola e simili le larghe
brache, e calzoni di seta bianca con piccole
scarpe a fibie tempestate di gemme.
</p>

<p>
Come vide entrare l’omicciatto, che lo aveva seguito,
gl’indicò di sedere e:
</p>

<p>
— Gran diavolo, per mia fe’, che voi siete — gli
<span class="pagenum" id="Page_145">[145]</span>
disse ridendo — non vi ho così tosto desiderato che
subito vi ho.... oh, potessi tagliare su la sagoma vostra
tutt’i miei servidori!
</p>

<p>
— Fostre eccellensce sembre mie pone patrone — gli
rispose l’altro, nel quale il lettore non metterà
pena a riconoscere quella buona lana di mastro Pellegrino
di Leuthen — oppetiensce e serfitù mie prime
tofere.
</p>

<p>
— E tanto meglio, Pellegrino, perchè ho appunto
mestieri dell’opera vostra.
</p>

<p>
— Sembre pronte ortini fostri.
</p>

<p>
— Avete rimarcato quella ragazza che è giunta
stamattina al castello?
</p>

<p>
— Tonna Pianca tella Sdaffa.... nibote pofere conte
Ciofanne de’ Camia?
</p>

<p>
— Esattamente quella.
</p>

<p>
— Io conoscere molto.... sembre afer conosciute...
</p>

<p>
— E tanto meglio ancora!
</p>

<p>
— Perchè?
</p>

<p>
— Perchè mi genia, perchè ne sono diabolicamente
inuzzolito.
</p>

<p>
— <i>Der teufel!</i>
</p>

<p>
— È già questa la seconda volta che mi casca
tra’ piedi.... la prima fu l’anno scorso a Parma, c’eravate
voi pure.... quando le genti sue s’accapigliarono
co’ Nicelli per la giumenta di babbo.... mi spiacque
solo che ne morì quel malcapitato di Maso, che, per
strigliare garbatamente un ginetto, non aveva il secondo....
oh, fu un delizioso affare dassenno!... ed allora
la piccola spigolistra mi sguisciò di mano come
un gladiatore inoliato.... c’era un farabutto di lanzo
che se la tolse sotto il suo patrocinio e, per non levare
uno inutile chiasso, la lasciai ire a sua posta....
ma stavolta muta specie!... ella è qui, in casa di mia
<span class="pagenum" id="Page_146">[146]</span>
sorella, sotto il medesimo tetto di me, e converrebbe
fossi nato ieri perchè me la lasciassi nuovamente
sfuggire!
</p>

<p>
— Eh! eh! eh! — fece il tedesco grattandosi dietro
l’orecchio, com’uomo o che non intenda, o che
cominci a sentirsi nello imbarazzo.
</p>

<p>
— Dico male? — gli domandò riciso il suo interlocutore.
</p>

<p>
— Anzi, tifinamente!... fostre eccellensce infallipile
come sue peatissime patre!
</p>

<p>
— E dunque?
</p>

<p>
— Tunque, niente!... io solo tesiterare conoscere
fostri intentimenti sopra ti me!
</p>

<p>
— Oh, sono di poco rilievo: non vi pigli paura!...
codesta Bianca, come voi la chiamate, non è intervenuta
al pranzo, e penso nemmanco assisterà alle
feste nuziali.... mi hanno detto ch’è mesta, dolente,
affaticata....
</p>

<p>
— Crantemente.... poferina.... lo credo!
</p>

<p>
— A quanto m’è venuto fatto indagare, le è stata
assegnata una camera a parte; ma non so ancora
quale sia.... ed ecco il servizio che vi richiedo: informarvi
del dove abbia il suo alloggio e fare in
guisa che questa sera, dopo il coprifuoco, io mi vi
possa introdurre, senza nessuna difficoltà.
</p>

<p>
— <i>Mein God mein her!</i>... — farfugliò Pellegrino,
balzando dalla sedia su cui stava seduto, come quei
missirizzi che certi astucci fanno scattare dal loro fondo.
</p>

<p>
— Ebbene? — gli chiese l’altro, inarcando le ciglia.
</p>

<p>
— Oh, eccellensce.... foi folerfi introdurre?.... ma
pofere racazze innocente creature.... sue àfole, quontam
conte Ciofanne, amiche sincere, fetel serfitore
fostra nopile famiglia.... conti di Santafiore crante
inderesse, crante penefolensce, crante tifoscione per lui!
</p>

<p>
<span class="pagenum" id="Page_147">[147]</span>
</p>

<p>
— E con questo, cosa vorreste inferirne?
</p>

<p>
— Niente, eccellensce.... ma mio tofere....
</p>

<p>
— Pretendereste forse catechizzarmi e farmi scuola
di filosofia e morale?
</p>

<p>
— Mio tofere, eccellensce, inticarfi bericoli; tirfi:
questo essere beccato, questo essere cruteltà, questo
essere sacrilegio.... poi, foi patrone, io serfitore; voi
figliole sue Peatitutine, io pofere pellecrine benitente;
foi fare quel che folete!
</p>

<p>
— Oh, cotesto si chiama parlar ragionevole!... che
diamine!... temete dannarvi?... non ce n’è il rischio!...
Sua Santità ha la manica larga.... se assolve me, assolverà
anco voi per consenso... non ha fatto altrettanto
per la spinosa faccenda di Fano?
</p>

<p>
— Fero.... fero!
</p>

<p>
— Sto, dunque, riposato.
</p>

<p>
— Fostra eccellensce può tormire su tue cuanciali.
</p>

<p>
— E quando abbiate risaputo il necessario e provisto,
me ne verrete a riferire?
</p>

<p>
— Essere mio prime tofere!
</p>

<p>
— Egregiamente, mastro Pellegrino!... andate e, se
il negozio va a bene, vi saranno dieci bei ducati imperiali,
di que’ doppi, da aggiungere al vostro gruzzolo.
</p>

<p>
— Tucati ed assoluscione?... io non sapere cosa
breferire!
</p>

<p>
Ed, inchinandosi, si licenziò.
</p>

<p>
Non avrem d’uopo di dire al lettore come l’uomo,
che macchinava un sì iniquo tranello a danno della
misera Bianca, altri non fosse che Pierluigi Farnese,
duca di Castro e di Nepi, il figlio prediletto di Sua
Beatitudine, papa Paolo III, allora felicemente pontificante.
</p>

<div class="chapter">
<p><span class="pagenum" id="Page_148">[148]</span></p>

<h3 id="cap17"><span class="smcap">Capitolo XVII.</span>
<span class="smaller">Il Cavalier Nero.</span></h3>
</div>

<p>
Le feste dello sposalizio di Sforza Sforza con Luisa
Pallavicino si solennizzarono nel pomeriggio.
</p>

<p>
Oltre alla madre e a’ fratelli del fidanzato, vi assisteva
lo zio Pierluigi, co’ suoi due figli Ottavio e Ranuccio.
</p>

<p>
Il duca di Camerino, che — malgrado i suoi sedici
anni — era già da otto mesi prefetto di Roma e marito
alla gentile Margherita d’Austria; tenevasi al
fianco della propria consorte, la quale a sua volta,
superava di poco il suo terzo lustro, comecchè vedova
da più di due anni. — Ottavio ritraeva dall’ottima sua
madre, donna Gerolama Orsini; ne aveva l’amabilità,
la dolcezza de’ modi e la prestanza della persona: gaio,
elegante, cortese, era già quello istesso, di cui, cinque
anni dopo, il traduttore della <i>Eneide</i> doveva scrivere
da Brusselle al padre di lui, ch’era «stato tenuto e
riconosciuto per il più valoroso e gentil cavaliere vi
fosse e che riportava onore e generale benevolenza
dall’una e dall’altra corte.» C’erano gli Sforza da
Castiglione, i Triulzio da Codogno, i Pallavicino da
Fiorenzuola, con le loro donne, le loro scorte, i loro
familiari.
</p>

<p>
<span class="pagenum" id="Page_149">[149]</span>
</p>

<p>
Pierluigi aveva seco il suo segretario Apollonio Filareto
da Valentano, scrittore di lettere apostoliche e
abate di San Silvestro di Colupino, ed i suoi capitani
di maggior fiducia, Alessandro Tomasoni da Terni e
il Trentacoste, con poche barbute.
</p>

<p>
Era stranissimo e degno di rimarco lo spiccato contrasto
che, sì nel carattere come nell’esteriore offrivano
tra loro que’ suoi tre seguaci. — Il Filareto,
piccolo, sottile, sbarbato, tutto inchini, tutto fioriture
retoriche ed evangelica unzione; il Tomasoni, una
specie di mastodonte dal naso rosso e bernoccoluto,
l’addome cascante, le gambe tozze e sbilenche, che
parlava a grugniti e meglio ancora, potendolo, con
mosse a pena percettibili della testa e degli occhi; il
Trentacoste, finalmente, lungo lungo, magro magro
e lanternuto, con due enormi baffi arroncigliati e color
di fuoco, che gli davano qualche tratto di somiglianza
con l’eroe di Cervantes, ed un continuo, inesauribile
ciaramellare, sempre lardellato di oscene amfibologie
e di sguaiate bestemmie.
</p>

<p>
Tali erano i fedeli del signor duca di Castro.
</p>

<p>
Poche ore dopo il desinare, tutta questa comitiva
mosse dal castello, per condursi alla chiesa maggiore,
dove lo stesso vescovo di Parma doveva impartire
la sua santa benedizione a’ due fidanzati; quindi avrebbe
percorso in bell’ordine i cinque quartieri della borgata
sino a quello di Monte Aguzzo, dove una truppa
d’istrioni aveva eretto le sue trabacche per rappresentare
quella salace commedia che è <i>L’Assiuolo</i> di
Giammaria Checchi, con intermezzi di cori, riboboli
e moresche.
</p>

<p>
Tra la folla stipata di borghigiani, di contadini, di
armigeri e di famigli, che formavano duplice siepe
sul passaggio della signorile brigata, distinguevasi
<span class="pagenum" id="Page_150">[150]</span>
un uomo d’alta statura, coperto il capo d’un elmetto
di acciaio brunito a visiera calata e tutto ravvolto da
capo a piedi entro un lungo ferraiuolo di scotto nero,
che, lavorando di gomiti, si sforzava di tenere indietro
la calca per mantenersi in prima linea.
</p>

<p>
Allo scorgere una giovane donna, che procedeva
al fianco di Pierluigi Farnese, quell’uomo trasalì visibilmente.
</p>

<p>
Quella donna, alta ella pure e spigliata della persona,
non era di molta avvenenza. — Sottoponendola
alle pedantesche stregue del bello, la si sarebbe anche
potuta addirittura dir brutta. — Possedeva, tuttavia,
qualche cosa di simpatico, di attraente, di affascinante. — Anzitutto
era pallida, molto pallida, di quel pallore
bigio ed uniforme che contraddistingue le creole; aveva
la chioma folta e ricciuta, d’un nero metallico e lucicante,
la fronte proeminente, le sopracciglia copiose
e traccianti una linea diagonale tra la radice del naso
e il sommo delle tempia; il naso un po’ a tromba con
le narici dilatate e le papille mobili e frementi; la
bocca larga e quasi sempre contratta al soghigno. — Ma
queste molte pecche si cancellavano interamente
sotto il fulgore delle sue ciglia, che dominavano,
per così dire tutto il suo volto. — Quando la
si guardava, non si scorgeva di lei che quei suoi due
grandi occhi, così infiammati, così radiosi, così promettenti,
che conveniva chinare i propri per non restarne
abbarbagliati e sedotti. — Non era una donna:
era un paio di stelle rapite all’empireo, per farle
camminare rasente terra imprigionate s’un corpo
feminile ben proporzionato ed aitante. — Nel suo
incedere c’era appunto la maestà di una divinità dell’Olimpo.
</p>

<p>
Come l’ebbe vista dileguarsi verso la chiesa insieme
<span class="pagenum" id="Page_151">[151]</span>
all’accolta di gentiluomini, dietro i quali erasi accalcata
la folla; l’uomo dal bruno mantello si trattenne
alcuni istanti soprappensieri; poi — quasi si fosse
arrestato ad una repentina risoluzione — si rivolse
alla direzione opposta e s’avviò frettoloso al castello.
</p>

<p>
Entro l’àmbito di questo, — oltre il castaldo, un
servitore infermiccio e due vecchie cameriste — non
rimanevano che tre sole persone; la nostra Bianca,
ritirata nella sua cameretta; il suo fedel Terremoto,
che, cedendo al peso delle sostenute fatiche, s’era addormito
s’un cumulo di paglia in un canto del cortile;
e quella cara creatura di Pellegrino di Leuthen.
</p>

<p>
Costui non aveva seguito i suoi nobili ospiti per
un motivo ch’è facile ad imaginarsi. — Volendo ottemperare
alle ingiunzioni di Pier Luigi, s’era proposto
di pigliar pel ciuffo la propizia occasione della
loro assenza, per iscuoprire più facilmente la dimora
di Bianca.
</p>

<p>
E non ci aveva durato molta fatica.
</p>

<p>
La prima delle due vecchie ancelle, cui ne richiese,
glie ne aveva subito indicato la stanza.
</p>

<p>
Vi salì lentamente e ne toccò l’uscio della mano
nel probabile intento di picchiarvi sopra con le nocche
per annunziarsi.
</p>

<p>
Bianca lo aveva visto più volte alla rôcca di Camia,
ed una sua visita, ch’egli prefiggevasi di mascherare
sotto l’opportuno pretesto della condoglianza, non
poteva, per certo, arrecarle stupore.
</p>

<p>
Ma l’uscio cedette alla sua pressione.
</p>

<p>
Era aperto.
</p>

<p>
Egli lo spinse dolcemente ed entrò.
</p>

<p>
La stanzetta di Bianca trovavasi — come il dicemmo — al
secondo piano del fianco settentrionale
del castello.
</p>

<p>
<span class="pagenum" id="Page_152">[152]</span>
</p>

<p>
Era un piccolo ambiente tappezzato di pannolano
color nocciuola, dal soffitto a piccoli cassettoni ed il
pavimento ammattonato, con un tettuccio a cortinaggio
di saietta giallognola, una cassa di rovere intagliata
poggiante su quattro branche di leone ed un tavolino
a gambe spirali. — Un inginocchiatoio, pure di quercia,
situato da piè del letto ed un paio di seggioloni a copertura
di cuoio naturale saldata al legno per una
fitta di chiodi di ottone a larga capocchia, ne completavano
l’arredamento.
</p>

<p>
A giudicarne dalle apparenze, quella stanzetta doveva
trovarsi in cul di sacco, poichè non avesse che
una sola finestra prospiscente su l’interno cortile ed
un solo uscio aperto su l’estremo della lunga chiostrata,
che serviva di pianerottolo alle scale.
</p>

<p>
Il letto sorgeva lungo la parete opposta a quella
in cui s’apriva la finestra e alla sinistra di quella
in cui trovavasi l’uscio.
</p>

<p>
La quarta parete era completamente sgombra; ma — a
certi segni che ne solcavano la tappezzeria — un
attento osservatore avrebbe di leggeri potuto indovinare
come essa nascondesse qualche altra speciale
apertura: probabilmente una porta segreta.
</p>

<p>
Ma Pellegrino di Leuthen non si trattenne in quella
stanza un tempo sufficente per fare una simile osservazione.
</p>

<p>
Entratovi a pena e sguaraguardatosi rapidamente
d’intorno, e’ s’avvide tosto che la fanciulla, sdraiata
sul letto ancora nelle proprie vesti, dormiva profondamente.
</p>

<p>
La poverina aveva soccombuto a sua volta alla duplice
stanchezza dei disagi e delle emozioni.
</p>

<p>
Tutta l’attenzione di Pellegrino si rivolse, quindi,
all’uscio d’accesso, il quale si poteva assodare tanto
<span class="pagenum" id="Page_153">[153]</span>
allo esterno, mercè una chiave ch’era dentro la toppa,
quanto allo interno, per via d’una grossa nòttola
pendente da una cordicella e che andava incastrata,
a mo’ di saliscendo, fra due monachetti, l’uno de’ quali
infisso nel legno della imposta e l’altro nel suo telarone.
</p>

<p>
L’astuto tedesco comprese subito cosa gli convenisse
di fare.
</p>

<p>
Si trasse di cintola un suo corto e robusto pugnale;
lo insinuò dentro uno de’ monachetti e, servendosene
a guisa di leva, l’ebbe facilmente sconficcato
e divelto. — Col pugnale istesso recise allora
la piccola fune, da cui pendeva la nòttola; intascò i
due oggetti; vi aggiunse, uscendo, la chiave e — stupito
quasi delle fortunate combinazioni che lo avevano
fatto sì ovviamente approdare — ridiscese sollecito,
stropicciandosi le mani in atto d’uomo assai
contento di sè.
</p>

<p>
Mentr’egli si trovava occupato in simile bisogna, il
misterioso personaggio dal negro ferraiuolo s’era appunto
introdotto nel castello.
</p>

<p>
Penetrato nel cortile, nè scorgendovi che il gigante
addormentato, traversò le logge del pianterreno e, per
la scala principale, si diresse al piano superiore.
</p>

<p>
Al sommo di questa, s’imbattè in una delle due cameriere,
la quale, allo scorgere quella sua strana
foggia e quella sua celata, che gli cuopriva la faccia,
si arretrò spaurita e fu sul punto di gettare uno strillo.
</p>

<p>
Ma egli la prevenne, ghermendola per una mano
ed intimandole con voce sovrattenuta:
</p>

<p>
— Se metti un fiato, sei morta!
</p>

<p>
— Santi del paradiso! — mormorò la vecchia allibendo — ma
che è, dunque, cotesto?.... e chi siete
voi dalla parte di Dio?... e che mi volete a quest’ora?...
</p>

<p>
<span class="pagenum" id="Page_154">[154]</span>
</p>

<p>
— Una cosa soltanto — fece l’incognito, togliendosi
di sotto al mantello una grossa borsa rigonfia
di monete, dalla quale ne estrasse una decina.
</p>

<p>
E profferendole alla fante:
</p>

<p>
— Se consenti a servirmi, a giovarmi — continuò — e
sovratutto, se mi prometti tacere, queste sono
per te.
</p>

<p>
— E di che avete a richiedermi? — domandò quella,
mal sapendosi astenere dall’allungare avidamente quella
delle due mani che l’era rimasta libera.
</p>

<p>
— Di ben poco — le rispose il nero personaggio — tu
non hai chè a servirmi di scorta e menarmi
alle stanze di donna Olimpia de’ Marazzani.
</p>

<p>
— Di donna Olimpia?... ma ella non ci si trova nelle
sue stanze.
</p>

<p>
— Non me ne cale!
</p>

<p>
— È uscita mo’ mo’ con gli altri, perchè... se voi
nol sapete....
</p>

<p>
— Lo so!
</p>

<p>
— E che volete, dunque, fare in camera sua?
</p>

<p>
— Vederla, esaminarla.... mi basta!
</p>

<p>
— E niente altro?
</p>

<p>
— Nient’altro!
</p>

<p>
— E que’ zecchini di oro, che mi avete dianzi mostrato?....
</p>

<p>
— Sono tuoi!
</p>

<p>
— Mostratemi prima i piedi.
</p>

<p>
— O perchè?
</p>

<p>
— Mi dovreste leggere in capo! o che ci si affida
al primo venuto e che, per rincaro, vi tien nascosa
la faccia, come se fosse il ceffo dell’Orco.... Dio liberi!?....
e ci vuol tanto a mostrarmeli?.... io non
vorrei, mi capite?.... non vorrei esser capitata tra
l’ugne dell’inimico!
</p>

<p>
<span class="pagenum" id="Page_155">[155]</span>
</p>

<p>
— Evvia, guarda! — fece l’incognito con un ghigno
di sprezzo.
</p>

<p>
E — in ciò dire — si tirò su la visiera, presentando
agli sguardi attoniti della vecchia fantesca un bel
volto di giovane bruno, dall’incarnato vivace, dalle
fattezze nobili e regolari, dal sorriso altero e sdegnoso,
con due neri mustacchi che gli ombravano il labro
e due occhi limpidi e sfavillanti come carbonchi.
</p>

<p>
— Ma chi siete? — interrogò quella timidamente.
</p>

<p>
— Il Cavalier Nero — le rispose lo sconosciuto,
tornando a cuoprirsi il viso — non chieder altro e....
conducimi, via!
</p>

<p>
— E gli zecchini?
</p>

<p>
— Eccoli qui.
</p>

<p>
E glie li porse.
</p>

<p>
La vecchia non indugiò da vantaggio e — fattogli
un cenno acciò la seguisse — si volse, per infilare
la scala del secondo piano. — Ma in quel punto, un
rumore di passi, che veniva dall’alto, la fece arretrar
sbigottita.
</p>

<p>
Qualcuno scendeva.
</p>

<p>
Era Pellegrino di Leuthen, che aveva allora compiuto
la sua opera proditoria.
</p>

<p>
Il Cavalier Nero misurò, a sua volta, il pericolo di
un simile incontro — e trovandosi presso l’uscio semichiuso
di un ambiente che sboccava sul pianerottolo — vi
si cacciò dentro senza esitare.
</p>

<p>
La vecchia non si mosse e lasciò che il tedesco le
transitasse da canto, facendo le viste di non essersi
tampoco addata di lui.
</p>

<p>
Come il rimbombo de’ suoi passi si fu perduto sul
lastrico del sottostante loggiato, ella riaperse l’uscio,
dietro il quale s’era appiattato l’incognito, e gli rinnovò
l’invito a seguirla.
</p>

<p>
<span class="pagenum" id="Page_156">[156]</span>
</p>

<p>
Questi non se lo fece ripetere e — camminando in
punta di piedi — montò secolei le scale dell’altro
piano.
</p>

<p>
La stanza di Olimpia aprivasi sul medesimo loggiato,
in capo al quale trovavasi quella di Bianca.
</p>

<p>
L’uscio n’era aperto perocchè fosse deserta.
</p>

<p>
Il Cavalier Nero vi entrò, seguendo la fante, che — nel
mettervi piede:
</p>

<p>
— Ecco appagato il vostro desiderio — gli disse.
</p>

<p>
La stanza aveva molt’analogia con quella della
nostra giovine perseguitata: ugualmente il soffitto a
cassettoni, il pavimento ammattonato, una cassa, un
tavolino, un inginocchiatoio e due sedie; ugualmente
il tettuccio a tendine di rascia e le pareti tappezzate
di pannolano, senonchè quelle erano di un rosso cupo
e questo di un cilestrino sbiadito; ugualmente una
sola finestra, senonchè opposta allo ingresso e prospettante
verso il giro delle mura esterne. — L’unica
differenza rimarchevole consisteva in ciò che, oltre
all’àdito principale, aveva — nella parete a destra,
contro quella, cui s’addossava il lettuccio — un’altr’uscio,
che adduceva ad un piccolo spogliatoio, quindi
ad un breve corritoio in apparenza senza sfogo.
</p>

<p>
Il Cavalier Nero esaminò minuziosamente ogni cosa,
si affacciò alla finestra come per orientarsi; aperse i
cassetti de’ mobili; palpò il letto, le cortine, le seggiole;
poi, ripetendo alla vecchia:
</p>

<p>
— Sta bene... mi basta! — uscì premuroso e scese
rapidamente le scale.
</p>

<p>
La camerista lo seguì, studiando il passo, sino alle
logge del primo piano, dove s’arrestò borbottando fra
sè medesima:
</p>

<p>
— Eh, fosse pure quel che ho temuto, grazie alla
madonna benedetta, non ho patteggiato con lui!.... e
<span class="pagenum" id="Page_157">[157]</span>
le sue monete?.... eh, coriandoli.... se mai puzzassero
di male bolge, e’ lo si riconosce issofatto!
</p>

<p>
E, in ciò dire, si trasse di tasca gli zecchini ricevuti
in mancia e vi fe’ sopra il segno della croce.
</p>

<p>
— Non mi cascan di mano — soggiunse allora racconsolandosi — il
che vuol dire che non sono di
mala venuta, e che lui, malgrado le apparenze, non
può essere il diavolo!
</p>

<p>
In quel punto incominciava il primo imbrunire.
</p>

<div class="chapter">
<p><span class="pagenum" id="Page_158">[158]</span></p>

<h3 id="cap18"><span class="smcap">Capitolo XVIII.</span>
<span class="smaller">Olimpia Marazzani.</span></h3>
</div>

<p>
Esaurito il proprio còmpito, mastro Pellegrino di
Leuthen lasciò il castello e si affrettò a raggiungere
l’aristocratica brigata de’ suoi ospiti, che — usciti di
chiesa — erano già saliti al quartiere di Monte Aguzzo,
per ivi assistere alla rappresentazione dell’<i>Assiuolo</i>.
</p>

<p>
Su sedie mobili e palchi e gradinate posticce, e’ si
tenevano seduti all’aria aperta di fronte al baraccone
di tele dipinte, inghirlandato di fiori, che i comedianti
avevano eretto su la piazzuola di quel quartiere
e che doveva servir di teatro.
</p>

<p>
Dietro i signori, si stipava in piedi la folla, cui si
eran frammisti giocolieri e merciaiuoli, che il bruzzolo
impediva dal continuare ne’ loro esercizi e ne’
loro commerci.
</p>

<p>
Alla comedia dettata dal suo autore in pretto volgar
fiorentino e con assai maestria divisata, s’era fatto
subire ogni sorta di varianti, di aggiunte e di mutilazioni. — L’un
personaggio vi parlava il vernacolo
napolitano, l’altro il bergamasco, un terzo un miscuglio
di spagnuolo e francese tutto sproloqui e basse
scurrilità; le maschere dell’Arlecchino e del Dottore,
comecchè nella loro infanzia, vi facevano già capolino:
<span class="pagenum" id="Page_159">[159]</span>
la comedia, insomma, era adimata al semplice
uficio di tessera, su la quale ciascuno creava il dialogo
a proprio capriccio, innestandovi quanti più proverbi,
motteggi e castronerie sapesse.
</p>

<p>
E signori e vassalli a farne le grasse risa, e comentare
e spiattellarsi chiare tra loro le più sfacciate
allusioni, ed acclamare frenetici i recitanti.
</p>

<p>
Nè manco piacquero gl’intermezzi, nel primo dei
quali era figurato Sansone, che spiccava i denti alla
famosa mascella d’asino con la quale sterminò i filistei
e da que’ denti rampollavano amorini a danzare una
moresca; nel secondo, un Nettuno trascinato da mostri
marini, che finivano a tramutarsi in altrettante
vaghissime naiadi, che intrecciavano tra loro una lasciva
carola; nel terzo il paradiso e l’inferno, con
gli spiriti de’ beati e l’anime de’ dannati ed una grande
fiamma al finale; e via, via. — E sempre fanciullini
camuffati da angioletti, che — per via di cantari e
riboboli — spiegavano l’argomento dell’atto cui s’era
per dar principio.
</p>

<p>
Pellegrino giunse sul luogo poco dopo il cominciare
della rappresentazione e — mercè il pretesto d’avere
un’ambasciata pel signor duca di Castro — s’aperse
un passaggio tra il fitto de’ spettatori e non si diè
posa che non avesse tocco della mano lo schienale
del seggiolone su cui sedeva Pierluigi al fianco di
sua sorella Costanza.
</p>

<p>
Allora — curvandosi al suo orecchio:
</p>

<p>
— Fostre eccellensce serfite! — gli farfugliò nel
suo bastardo linguaggio — gamere tonna Pianca, uldima
gamere seconte biane gastelle ferse sedentrione...
chiafistelle li tentre, ghiafe, tutto io bordate fia...
niente più bossipile chiutere.... foi poterfi endrare
senza bericole.... atesso racazze niente temere.... tormire
profontamente come marmotta!
</p>

<p>
<span class="pagenum" id="Page_160">[160]</span>
</p>

<p>
Pierluigi gli strinse la mano e lo ringraziò con uno
de’ suoi più significanti sorrisi.
</p>

<p>
La donna dagli occhi di fuoco, quella istessa, la cui
vista aveva prodotto una sì viva impressione su l’incognito
dal nero mantello, trovavasi assisa a poca distanza
dal Farnese. — Ella notò quello scambio di sorrisi e
di confidenze e ne comprese forse il segreto, poichè corrugò
la fronte sì fieramente che le sopracciglia le si
congiunsero alla radice del naso tanto da non formare
che una linea sola: e sotto quella linea nera i suoi
due grandi occhi corruscarono di un lampo di luce
sinistra.
</p>

<p>
Terminata la rappresentazione, feudatari e convitati,
seguiti dal loro codazzo di valletti e di birri, rientrarono
nel castello. — La folla, a poco a poco, si
disperse.
</p>

<p>
Suonò il coprifuoco.
</p>

<p>
Prima di ritirarsi nel proprio quartiere, donna Costanza
di Santafiora volle adempiere a’ doveri dell’ospitalità,
salendo in persona a visitare la giovine
della Staffa, che i vincoli di sincera amicizia ond’era
già legata col vecchio signore di Camia le rendevano
sommamente cara ed interessante.
</p>

<p>
La trovò che s’era da poco tolta di letto; s’informò
della sua salute: la richiese se avesse d’uopo di ristorarsi
e — avutane in risposta come altro non desiderasse
che solitudine e riposo — le fece apportare
una lampana da notte e una caraffa d’aqua di fonte
e baciatala su le due gote — la lasciò sola, augurandole
la buona notte.
</p>

<p>
Seguendo l’esempio della contessa, quant’altri trovavansi
nel castello non tardarono a ritirarsi ciascuno
ne’ rispettivi alloggi e a cacciarsi tra le lenzuola.
</p>

<p>
Anche Bianca si svestì interamente e tornò a coricarsi.
</p>

<p>
<span class="pagenum" id="Page_161">[161]</span>
</p>

<p>
La poverina non dubitava, non temeva di nulla.
</p>

<p>
Ella non aveva veduto Pierluigi Farnese.
</p>

<p>
Ma costui vigilava a suo danno.
</p>

<p>
Simulando voler mettersi in letto, egli aveva licenziato
il suo segretario ed i suoi due capitani d’arme. — Ma
tale non era il suo intendimento. — Egli attendeva
ansioso l’ora propizia in cui avrebbe potuto
seguire, con securtà, l’itinerario che gli aveva tracciato
Pellegrino di Leuthen.
</p>

<p>
Mentre si toglieva la sopraveste, il giustacuore e
le brache, per rimanere semplicemente con le calze
ed il farsetto, egli si anticipava col pensiero le gioie
che, a suo credere, quella notte doveva apportargli
ed eccitava la propria fantasia ed i propri sensi col
figurarsi la sorpresa, lo spavento, la reluttanza, la
disperazione della sua vittima.
</p>

<p>
Imperocchè sia mestieri lo ammettere vi abbiano
nature sì fattamente perverse, o pervertite, per le
quali gli stessi godimenti riescono freddi, sbiaditi, insignificanti,
ove non si maritino all’altrui sofferenza;
esseri così profondamente malvagi, che non sanno
far scaturire il loro proprio bene se non dal male
degli altri.
</p>

<p>
E di questo novero era Pierluigi Farnese.
</p>

<p>
Come riconobbe che le tenebre ed il silenzio regnavano
nel castello e si ritenne certo che tutti fossero
immersi nel sonno; uscì furtivo dalla sua stanza
e — sovrattenendo ogni passo per non muovere il
minimo scalpore — salì le due branche di scala, che
congiungevano il primo al secondo piano, e s’indirizzò
tastoni pel buio corritoio, che menava all’uscio della
camera di Bianca.
</p>

<p>
Dal foro della toppa che Pellegrino di Leuthen
aveva privato di chiave, trapelava un leggero e tremulo
<span class="pagenum" id="Page_162">[162]</span>
filo di luce. — Quel debole raggio gli giovò come
di stella polare.
</p>

<p>
L’uscio — secondo le previsioni e le promesse dello
astuto tedesco — non era minimamente sbarrato.
</p>

<p>
Il Farnese lo sospinse con garbo ed entrò guardingo,
traendolo dietro.
</p>

<p>
La lampada ardeva sul tavolino.
</p>

<p>
La fanciulla, coricata, dormiva.
</p>

<p>
Misera Bianca!
</p>

<p>
Nondimeno, nel punto istesso in cui egli penetrava,
alla maniera di un ladro, entro quella stanza indifesa;
dall’uscio di un’altra quasi contigua erasi sporto
inanzi un volto feminile che lo aveva seguito avidamente
degli occhi.
</p>

<p>
Era la donna dagli sguardi di fuoco, che — non sì
tosto l’ebbe visto sparire — si ritirò frettolosa e disparve
a sua volta.
</p>

<p>
L’ambiente, d’onde aveva fatto capolino, era quel
medesimo, che, pochi momenti prima, la vecchia camerista
aveva designato al cavalier nero come la
stanza di donna Olimpia.
</p>

<p>
Quella donna era, dunque, Olimpia Marazzani.
</p>

<p>
A nissuno de’ nostri lettori sarà, per certo, caduto
di memoria l’omicidio perpetrato dal marchese Giovanni
Anguissola su la persona dello abate commendatizio
di San Savino; cagione del delitto lo avergli
costui rifiutato in moglie e sottratto una giovine donna,
ch’era tenuta in conto di sua sorella.
</p>

<p>
Rammenterà parimenti il lettore come — qualche
tempo prima di tale tragedia — l’abate menasse segretamente
quella fanciulla a Castell’Arquato per affidarla
alla contessa Sforza e come dappoi non se ne
sapesse più nulla.
</p>

<p>
Ora l’abate commendatizio di San Savino era il
<span class="pagenum" id="Page_163">[163]</span>
Giambattista Marazzani e la sua pretesa sorella questa
medesima Olimpia, che si fregiava del suo istesso
casato.
</p>

<p>
A donna Costanza di Santafiora egli non aveva taciuto
il grave motivo che lo consigliava ad allontanare
Olimpia dal proprio fianco. — In un segreto colloquio,
le aggiunse ancora che l’amore dell’Anguissola
era un amore sacrilego, infame, e che s’ella gli avesse
prestato ogni suo appoggio per salvare quella disgraziata,
non se ne sarebbe mai dovuta pentire, poichè
questa apparteneva, in qualche modo, alla di lei stessa
famiglia.
</p>

<p>
La contessa di Santafiora avrebbe desiderato saperne
da vantaggio e penetrare meglio addentro i misteri,
che comprendeva nascosti in quelle mezze rivelazioni;
ma — obiettandole la inviolabilità del confessionale — l’abate
le mozzò le dimande sul labro.
</p>

<p>
Unica sua speranza egli diceva essere quella che
la giovinetta potesse invaghirsi di qualcun altro e
andare prestamente a marito. — Nè reputava la speranza
troppo ardua a realizzarsi, dappoichè — sebbene
fosse parsa dar retta alle smancerie ed alle calorose
proteste dell’Anguissola — egli tenesse prove
più che bastevoli a farlo certo che non lo amava punto.
</p>

<p>
Olimpia, aggiungeva, essere una fanciulla bisbetica,
mutevole, di tempra ardente ed imperiosa, bisognevole
di espandersi, vaga di emozioni, di affetti. — Un
nonnulla tornar forse bastevole a dare un tutt’altro
indirizzo alle apparenti aspirazioni del suo cuore.
</p>

<p>
Tale la pittura che l’abate aveva fatto della sua
pretesa sirocchia in sul punto di lasciarla nella rôcca
di Castell’Arquato, ignaro allora di non doverla rivedere
mai più.
</p>

<p>
Nè la pittura potevasi tacciare di esagerazione. — Al
<span class="pagenum" id="Page_164">[164]</span>
contrario. — Il colorito n’era piuttosto pallido e
freddo, talchè — per conseguire una tanto maggior
somiglianza con l’originale — sarebbe convenuto innalzarne
le tinte ad una gamma assai più calda e
smagliante; sarebbe, in altri termini convenuto dire
apertamente che Olimpia non era solo capricciosa e
versatile, ma incline addirittura alla dissolutezza, di
quella identica tempra, onde — a diciott’anni — dovettero
esser formate le Teodore, le Messaline, le
Giulie.
</p>

<p>
Invanamente rattenute, le più perverse tendenze
ribollivano minacciose entro il suo vergine cuore,
impazienti di sfogo — sino da’ suoi primi anni, gli
istinti predominanti del male s’erano in lei sviluppati
con una spaventevole precocità. — Non l’età, tanto
alla sua superiore, dello abate di San Savino, non il
suo sacro carattere di sacerdote, non quello ancora
più sacro di fratello, l’aveva impedita da laide concupiscenze
sopra di lui; dal fargli scellerate, infami
proposte, ch’egli inorridito respinse, cominciando da
quell’ora a farla oggetto della più oculata e assidua
vigilanza.
</p>

<p>
Moralmente, Olimpia potevasi considerare come fanciulla
devoluta, predestinata alla colpa sin dal suo
nascere e, se non era peranco materialmente caduta,
lo doveva solo alla vigilanza fraterna, che glie ne
aveva sempre fatto sfuggire le occasioni, ma, alla
prima le si offerisse, non c’era a dubitare che dovesse
affrettarsi di profittarne.
</p>

<p>
E l’occasione non le mancò.
</p>

<p>
Saremo brevi.
</p>

<p>
Ne’ primi tempi, dacchè trovavasi refugiata in Castell’Arquato
e poco dopo che ebbe ricevuto il triste
annunzio del tragico fine del suo supposto fratello;
<span class="pagenum" id="Page_165">[165]</span>
Pierluigi Farnese — che, insieme a Pellegrino di
Leuthen, s’era recato ad esaminare le cave delle Ferriere — si
condusse, nel retrocederne, a visitare la
sorella Costanza.
</p>

<p>
Fu allora ch’egli vide Olimpia per la prima volta
e — trovandola di suo gradimento — con la subitaneità
di propositi ch’eragli tutta peculiare, formò
sopra di lei uno iniquo pensiero, identico a quello,
che adesso lo aveva sospinto nella stanza di Bianca.
</p>

<p>
Ed allora riuscì pienamente ne’ suoi progetti.
</p>

<p>
Per quel pudore, che sta alla vergine, qualunque
ella sia, come il profumo a’ fiori di primavera; Olimpia — sorpresa
in cotal modo, nel cuor della notte, senza
una tutela, uno scampo — provò da principio un moto
istintivo di repugnanza e paura; ma, cedendo bentosto
alla propria natura ardente e sensuale, finì a
lasciarsi agevolmente convincere ed a sminuire la
responsabilità e la colpa del suo violatore col farsene
complice quasi volontaria.
</p>

<p>
Era la opportunità già da sì lungo tempo avidamente
sospirata, che le si affacciava di un tratto, sotto
forma inattesa, in modo affatto imprevisto.
</p>

<p>
Ed ella l’afferrava con gioia.
</p>

<p>
Dieci giorni si trattenne Pierluigi a Castell’Arquato
e furono per Olimpia dieci giorni di paradisiaca felicità. — Immemore
del passato, noncurante dello avvenire,
ella non viveva che per la inebriante fruizione
di quel fuggiasco presente; — respirava a pieni polmoni
la misteriosa atmosfera pregna di rischi, d’infamia
e di soffocati rimorsi, per mezzo a cui si svolgevano
i suoi primi e colpevoli amori.
</p>

<p>
Negli eccessi, ne’ raffinamenti del male, cui talvolta
sa spingersi l’uomo, si riscontra una delle principali
distinzioni fra la sua razza ragionevole e quella dei
<span class="pagenum" id="Page_166">[166]</span>
bruti. — In questi l’istinto non presenta che un
unico plasma per ogni genere: la tigre è più feroce
del lupo, il lupo più rapace della volpe; ma non si
dà tigre più feroce della tigre, non lupo più rapace
del lupo: l’istinto bestiale è un livello. — L’uomo,
per converso, trascende fino a’ più sconfinati estremi
del mostruoso e porge esempi di sì completi pervertimenti
del senso morale, che la ragione istessa non
s’inchinerebbe ad ammettere possibili, se non coatta
dalla irrefragabile evidenza de’ fatti.
</p>

<p>
Le più strane e ributtanti anomalie dello spirito
umano si rivelano sovratutto nel senso voluttuario.
</p>

<p>
Si dànno esseri così profondamente corrotti e disformi,
cui non induce godimento e diletto chè la infrazione
d’ogni più ovvia disciplina, i quali — nel
soppeditare un dovere, nel ledere una legge di natura
o di consuetudine — provano un piacere trionfante
e supremo.
</p>

<p>
Olimpia Marazzani era di codesta tempra.
</p>

<p>
Se l’uomo, che l’aveva vituperata e perduta, fosse
stato un giovine gentiluomo suo pari, padrone di sè
e del proprio avvenire, che l’indomani avesse potuto
proporle una riparazione con l’offerta del proprio
nome e della propria mano; o che ella lo
avrebbe mortalmente aborrito, se non vi si fosse
prestato; o, quando sì, che lo avrebbe probabilmente
preso in uggia il dì dopo, per correre in busca di altri
amori, di altri piaceri, di altre emozioni. — Il saperlo,
per contro, legato e per sempre ad altra donna,
marito, padre e, per conseguenza, nella impossibilità
di redimerla, attalchè egli pure, quando l’avvicinava,
s’esponeva ad un rischio, sfidava la reprobazione del
mondo, gittava, a sua volta, un guanto in faccia alla
società; le infondeva una passione esclusiva, infiammata,
<span class="pagenum" id="Page_167">[167]</span>
violenta; le figurava il suo seduttore come un
arcangelo decaduto, ribelle al suo Dio; come uno sfolgorante
genio del male, che fulmina desolazione e
terrore ovunque passi e non dà gioie — gioie arcane,
imperscrutate, terribili — che ai pochi eletti dal suo
sacrilego amore. — Ed ella se ne sentiva rapita, affascinata
ed insieme fieramente gelosa. — Non avendo
diritti da far valere sopra di lui, dove si fosse vista
derelitta e spregiata; non avendo speranze ch’egli
potesse inalzarla sino al suo fianco; altro di meglio
non sapeva che tenerselo stretto entro l’abisso nel
quale erano insieme tracollati; se c’era fango nel
fondo, affondarvisi insieme.
</p>

<p>
Il solo pensiero che la sgomentasse era quello di
rimanervi sola.
</p>

<p>
Questo ne spiegherà al lettore il contegno, quando — parecchi
mesi dopo il primo incontro con Pierluigi — ritornato
egli a Castell’Arquato per lo sposalizio
di suo nipote Sforza Sforza di Santafiora, lo
vide adocchiare concupiscente la giovine della Staffa,
al suo primo ingredire nel castello, e farla oggetto di
segreti colloqui col tedesco di Leuthen.
</p>

<p>
Olimpia Marazzani era in preda ai morsi della
gelosia.
</p>

<div class="chapter">
<p><span class="pagenum" id="Page_168">[168]</span></p>

<h3 id="cap19"><span class="smcap">Capitolo XIX.</span>
<span class="smaller">Turpe mercato.</span></h3>
</div>

<p>
Quantunque la eccessiva stanchezza fisica e morale,
che opprimeva la nostra povera Bianca, l’avesse forzata — prima
ancora che annottasse — a gittarsi sul
letto così vestita com’era ed a pigliarsi alcuni momenti
di sonno; questo era stato troppo breve, leggero
ed intermittente, perchè valesse a ritemprarle
le forze estenuate. Ella ne aveva tuttavia mestieri di
molto e tranquillo e completo. Ed è però che — a
pena donna Costanza l’ebbe lasciata nuovamente sola — non
indugiò un istante a spogliarsi sin dell’ultimo
indumento, com’era costume de’ tempi, ed a corcarsi
di ricapo, e questa volta, non sopra, sotto le lenzuola,
e quasi immediatamente si addormentò.
</p>

<p>
Quel mistero tutto psichico, che si chiama il sogno,
imperscrutato pur sempre, malgrado sia questa nostra
l’età delle analisi e delle esplicanze, volle aggiugnersi
al sonno riparatore del corpo, confortando lo spirito
affievolito della gentile dormiente d’imagini gioconde
d’amore.
</p>

<p>
Ella sognava del suo Neruccio.
</p>

<p>
Sel mirava dinanzi sanato delle sue ferite, bello di
tutta quella dolce e pensosa bellezza, che — al primo
<span class="pagenum" id="Page_169">[169]</span>
vederlo — le aveva ispirato pensieri tanto soavi. Egli
le stringeva la destra, le fissava teneramente i suoi
due grandi occhi bruni negli occhi e — ricordandole
le solenni promesse tra loro scambiate nel tugurio
del vecchio Rinolfo — le andava mormorando sommesso:
</p>

<p>
— Il momento è venuto di mantenerle!
</p>

<p>
Cullata da sì deliziose illusioni, l’anima della giovinetta,
immemore delle patite sofferenze, aliava beata
per mezzo un eliso tutto splendori, inni, profumi. Un
calore sottile sottile, un senso mite di voluttà celestiale,
le s’insinuava, le repeva, grado grado, per
tutte le fibre. Agitandosi mollemente sul fianco, ella
scuopriva in parte di sotto le coltri i tesori della sua
vergine persona e — come volesse riafferrare qualche
amata e fuggevole visione — stendeva le braccia frementi
ed allungava le mani.
</p>

<p>
In uno di questi suoi moti incontrò alcunchè di morvido
e di villoso, che le fece ritrarre repugnante la
mano e la svegliò di sobbalzo.
</p>

<p>
Si guardò attorno spaurita e scorse al suo fianco
un uomo, cui, della mano, aveva senza dubio sfiorato
la barba.
</p>

<p>
Mezzo svestito, scalmanato in faccia, con le narici
convulse, la bocca semichiusa, il respiro callido e stridente;
quell’uomo le stava sopra piegato ad arco,
figgendo su le parti svelate del suo bel corpo un occhio
iniettato di sangue e pregno di concupiscenza.
</p>

<p>
Quell’uomo era Pierluigi Farnese.
</p>

<p>
La fanciulla che — riconoscendo in lui il temerario,
da cui era stata inseguita su la piazza della cattedrale
di Parma ed alle cui insidie l’aveva sottratta
il suo Neruccio — indovinò subito qual sorta di pericolo
la minacciasse; allibì di terrore nel rivederselo
<span class="pagenum" id="Page_170">[170]</span>
al fianco e — come la mimosa, che, al più leggero
contatto, raggrinza il pudico fogliame — si aggomitolò
frettolosa sotto le coperte e se le strinse tremante
sopra le spalle, mettendo un piccolo strido.
</p>

<p>
— Non strillare, sai, bella mia! — le intimò tosto
il Farnese, mentre studiavasi inutilmente d’insinuare
le dita fra le lenzuola — se meni romore, e’ sarà fiato
sprecato per te e pazienza perduta per me, cose, affè
mia, nè gaie, nè profittevoli per tutti due!
</p>

<p>
E rintostò ne’ suoi tentativi.
</p>

<p>
— Angioli del paradiso — balbutì la giovinetta schermendosi — ma
chi siete voi?.... ma perchè qui?....
cosa volete.... cosa pretendete da me?
</p>

<p>
— Chi mi sia non ti dèe premere — fece il duca,
con un suo ghigno che mal giungeva ad atteggiarsi
a sorriso — un gentiluomo, un cavaliere, per certo...
mi si scorge in volto.... ho il naso ducale!.... e, quel
che più rileva, un uomo che t’ama, che è pazzo, farnetico,
delirante per te!.... cosa voglio?.... ingenua
domanda, in mia fede!.... e cosa posso volere da una
bella, da una vaga, da una seducente creatura quale
tu sei?
</p>

<p>
— Angioli del paradiso — ripetè la fanciulla, tremando
a verga e cercando ravvilupparsi sempre più
tra le coltri.
</p>

<p>
Ma Pierluigi era riuscito nel suo intento di cacciarvi
sotto una mano; sicchè — stringendone solidamente
un lembo nel pugno le trasse a sè con impeto
sì violento, che la poverina — per non rotolare
travolta giù dal lettuccio, — dovette allentare la mano
e lasciarsele strappare di dosso.
</p>

<p>
Il duca le gittò lontano, in un canto.
</p>

<p>
Vedendosi così denudata sotto il fuoco di que’ sguardi
procaci, al contatto di quelle mani insolenti; la misera
<span class="pagenum" id="Page_171">[171]</span>
s’accosciò restringendosi tutta sopra sè stessa
e velatosi il volto, ruppe in singhiozzi.
</p>

<p>
Pareva la statua della disperazione.
</p>

<p>
Pregustando le ebrezze del suo trionfo, il Farnese
la contemplava con un sorriso di satanica gioia.
</p>

<p>
Era infernale a vedersi.
</p>

<p>
Ricordava Mefistofele dinanzi a Margherita.
</p>

<p>
Quello istesso piangere, quello istesso angosciarsi
della sua vittima, gli tornavano sovrammodo cari,
perchè, in tal guisa, questa sempre più si affiochiva
e si rendeva inetta a resistergli.
</p>

<p>
Impaziente d’ogni maggiore indugio, fe’ un moto
inanzi per stringersela fra le braccia. Ma, in quel
medesimo punto, qualcuno ne lo rattenne, battendogli
sovra una spalla.
</p>

<p>
Pierluigi si volse come tocco da un serpe.
</p>

<p>
Olimpia Marazzani gli stava di fronte.
</p>

<p>
— Tu qui? — sclamò egli stizzito ed interdetto.
</p>

<p>
— Ti dò noia, eh! — gli rispose quella, crollando
il capo melanconicamente — oh, cotesto è l’amore
che tu m’impromettesti!... io, per elezion del mio
core.... ripeto parole tue.... non mi avrò mai altra
donna fuori che te!.... per quanto me lo consentano
quelle uggiose convenienze, que’ maladetti doveri, che
m’impone il mio stato, io non sarò mai che tuo,
sempre tuo, tutto tuo!... ed ecco in qual maniera
adempi alle tue promesse!... qui, sotto lo istesso tetto
che ne ricovra, sotto i miei occhi medesimi, tu ne
vagheggi, ne ricerchi un’altra, mi preferisci un’altra,
mi confetti con lo scherno il disprezzo!
</p>

<p>
— Evvia! — fece il Farnese imbarazzato abbassando
i suoi sotto gli sguardi fulminanti di quella
donna, che lo dominava — non pigliare le cose per
codesto verso.... tu cadi in abbaglio....
</p>

<p>
<span class="pagenum" id="Page_172">[172]</span>
</p>

<p>
— Qualche menzogna, forse? — lo interruppe fieramente
la sua ganza.
</p>

<p>
— No, no, — soggiuns’egli, forzandosi a sorridere,
nella speranza di volgere la faccenda in burletta — ma
tu mi sospetti a torto.
</p>

<div class="poem"><div class="stanza">
<p class="i01">Perocchè amore no se po vedere,</p>
<p class="i01">E no se tratta corporalemente.</p>
</div></div>

<p>
come cantava Pier delle Vigne!
</p>

<p>
— Scherzi?
</p>

<p>
— Dico solo, che tu non sai mettere il debito divario
fra amore e capriccio.
</p>

<p>
— All’incontro ce ne metto uno immenso; ma quale
il capriccio?.... quale l’amore?....
</p>

<p>
— Nol chiederesti, Olimpia, se ti fosse data maniera
di contemplare te stessa negli occhi.
</p>

<p>
— E perchè cotesto?
</p>

<p>
— Perchè in que’ tuoi occhi, che paiono diamanti,
c’è dentro trasfusa tutta l’anima tua.... un’anima
grande, bella, robusta.... un’anima di fuoco, che non
cura gli ostacoli, che non teme i perigli, che, nel
caso, saprebbe tutto sfidare: la morte come l’infamia...
ed è all’anima soltanto che il vero amore si apprende...
mel credi?....
</p>

<p>
E — in così dire — la ricinse del braccio e le
stampò su le labra un ardente bacio. — Amava dassenno
e quasi ugualmente temeva quella donna ancora
sì giovine e già sì resolutamente determinata al
male; gl’ispirava un misto tra paura e rispetto, e
però si avvolpacchiava del suo meglio a mitigarne,
con le blandizie, il troppo giusto risentimento.
</p>

<p>
Ma non per questo Olimpia smise il corrucciato cipiglio.
Anzi:
</p>

<p>
<span class="pagenum" id="Page_173">[173]</span>
</p>

<p>
— Per la croce! — soggiunse, respingendolo — non
intendo l’amore in codesta maniera.... non ne
accetto le speciose tue distinzioni fra spirito e materia...
per me vale tutt’uno: è uno assieme individuo,
che ha mestieri di questa quanto di quella... o dimmi:
cos’è altrimente?.... amor di spirito, platonismo insensato!....
amor di materia, istintiva brutalità!....
dunque?....
</p>

<p>
— E allo istinto nulla concedi?
</p>

<p>
— Ah, cotesto solo ti muove?
</p>

<p>
— Questo solo, tel giuro!
</p>

<p>
Durante un cosiffatto colloquio, la misera Bianca,
che — intravedendo nella sopravvenuta un angelo
tutelare — aveva ripreso un cotal po’ di coraggio;
trascinatasi ginocchione sino dappiè del letto, dove
giacevano le sue vesti su di una sedia, se n’era impadronita
furtivamente e se ne andava cuoprendo.
</p>

<p>
Olimpia, cui le proteste di Pierluigi parevano inclinare
a più mite consiglio, talchè si disponesse a
lasciar secolui quella stanza, forse per trarlo a la
propria, volse fatalmente in quel punto gli sguardi
sopra di lei.
</p>

<p>
Il sentimento di pudicizia, che traspariva vivissimo
dalle oneste sembianze e da ogni moto dell’amabile
giovinetta, mentre — con l’ansia del naufrago, che
tocchi della mano la proda salvatrice — si affrettava
ad occultare le proprie nudità; le produsse il medesimo
effetto di una rampogna. — Si sentiva umiliata
da un sì modesto e verecondo contegno tanto disforme
da quello, ch’ella stessa aveva serbato in non dissimile
circostanza. — Quella fanciulla tanto tenera
del proprio onore, da ributtare gli amplessi di un uomo
con sì disperata insistenza e da sorridere di gioia alla
sola speranza di poter sfuggire a’ suoi baci; le pareva
<span class="pagenum" id="Page_174">[174]</span>
aver l’aria di volerle infliggere una severa e sferzante
lezione e — con la mobilità di affetti che è
tutta propria delle nature violenti — dimenticava lo
sfregio sanguinoso, che il suo amante era stato sul
punto di farle; dimenticava la sua gelosia; dimenticava
lo stesso suo amore; per non risentirsi che di
quella tacita ed involontaria censura ed opporvi un
odio profondo.
</p>

<p>
Sì; ella detestava mortalmente quella dolce ed incolpevole
creatura, solo perchè la riconosceva tanto
migliore di sè. — Si pentiva d’essere intervenuta ad
impedire al suo amante che avesse il tempo di contaminarla,
di perderla per sempre. — Era tentata di
scappar via da sola, per abbandonarla di nuovo in
balìa del suo destino. — La irritava la parte di genio
benefico, che, suo malgrado, era venuta ad assumere
verso di lei.
</p>

<p>
Un pensiero d’inferno le traversò, intanto, il cervello,
e:
</p>

<p>
— Non era che un capriccio? — chiese ghignando
al Farnese.
</p>

<p>
— Un capriccio, un mero capriccio soltanto! — le
rispose questi sollecito, rianimato da quel ghigno,
che gli parve un sorriso.
</p>

<p>
— Ebbene — ella soggiunse — vuoi inaudita prova
di amore?... io stessa ti aiuterò a levartene il ruzzo!
</p>

<p>
— Tu? — sclamò strabiliando il Farnese.
</p>

<p>
Bianca, che — a malo stento — era pervenuta ad
allacciarsi la gonna, si arrestò, a quelle parole, come
pietrificata. — Nel suo candido cuore, nel suo vergine
intelletto, non c’era posto per sì nefanda mostruosità:
si rifiutavano a capirla.
</p>

<p>
— Tu? — replicò il duca.
</p>

<p>
— Sì, sì — affermò Olimpia, fulminando la poveretta
<span class="pagenum" id="Page_175">[175]</span>
di una trionfante occhiata di dileggio — io
t’amo al punto, vedi!.... da volere tutto quanto a te
piaccia... e poi quella spigolistra mi è uggiosa....
l’aborro!.... sentirla fremere, palpitare, dibattersi inutilmente,
consumare i vani suoi sforzi sotto la stretta
delle mie mani; è una voluttà anche questa!... ed io
ti aiuterò, sì.... ma ad un patto....
</p>

<p>
E si chinò a mormorargli alcune parole all’orecchio. — Quindi:
</p>

<p>
— Ah, per la croce! — soggiunse, scuotendo il
capo in atto di sfida — ella fa la ritrosa?... si estima
da più del suo sesso?... minaccia strillare?.... io ne
soffocherò le grida, sta certo!....
</p>

<p>
E si avventò al letto come una belva.
</p>

<p>
Le parole da lei susurrate all’orecchio di Pierluigi
erano queste:
</p>

<p>
— Ora tua, poi.... morta?.... me lo prometti?
</p>

<p>
Pierluigi aveva annuito del capo.
</p>

<p>
Si può dire, per conseguenza, ch’egli si accingeva
a violare un cadavere.
</p>

<div class="chapter">
<p><span class="pagenum" id="Page_176">[176]</span></p>

<h3 id="cap20"><span class="smcap">Capitolo XX.</span>
<span class="smaller">Per forza.</span></h3>
</div>

<p>
Consegnata la sua padroncina alla contessa di
Santafiora, il nostro buon Terremoto altro pensiero
non s’era più dato che di concedere qualche po’ di
riposo a quel suo poveraccio di corpo tutto ammaccato
e pesto dalle fatiche, ed una maragnuola giacente
in un canto del cortile glie ne aveva pòrto il
comodo e l’occasione. — Addormitosi su quella, poco
dopo il suo giungere al castello, aveva tirato via un
bravo sonno da ghiro sino al calar della notte.
</p>

<p>
Imbruniva appunto, quando un calpestìo concitato
lo risvegliò.
</p>

<p>
Volse l’occhio d’onde procedeva ed — in quel dormiveglia,
che, dopo un sonno durato oltre il comune,
precede sempre il completo ridestarsi — credette intravedere
mastro Pellegrino di Leuthen, avviato verso
il portone d’uscita.
</p>

<p>
Era, infatti, il tedesco, che si rendeva al quartiere
di Monte Aguzzo, per informare il suo degno padrone
dell’esito felice della sua spedizione.
</p>

<p>
Il gigante — dopo un par di protendimenti e quattro
sbadigli — stava forse per voltar fianco sul suo giaciglio
e fare a ripiglino con Morfeo; quando un secondo
<span class="pagenum" id="Page_177">[177]</span>
calpestìo venne a mantenerlo sveglio e ad attirare
di nuovo la sua attenzione.
</p>

<p>
Questa volta partiva d’in su le scale e, sebben frettoloso,
leggero leggero come se di qualcuno che camminasse
su la punta de’ piedi.
</p>

<p>
Aguzzò egli lo sguardo trammezzo il morente barlume
e — con suo grande stupore — vide sbucare
di sotto il loggiato ed inoltrarsi alla sua volta una
paurosa figura d’uomo tutto scuro come la notte imminente
e con la buffa calata.
</p>

<p>
Era il Cavalier Nero, che discendeva dalla misteriosa
sua visita alle stanze di Olimpia.
</p>

<p>
Terremoto, messo in curiosità, si tenne quatto a
suo luogo, sbirciando di sottocchi il sopraggiunto. Il
quale — attraversato il cortile in tutta la sua ampiezza — si
dètte a sguaraguardare d’ogn’intorno
tra’ fessi della visiera, come se in busca di alcunchè,
e ad aggirarsi da destra a manca, sino a che venne
a trovarsi sopra di lui.
</p>

<p>
Allora si curvò ad osservarlo.
</p>

<p>
Arcangelo Rinolfo chiuse gli occhi.
</p>

<p>
Quando li riaperse, vide che quello, reputandolo forse
addormentato, gli si sdraiava accanto su lo stesso suo
cumulo di paglia.
</p>

<p>
Terremoto sentì un brivido corrergli per tutte
le ossa.
</p>

<p>
Poco stante, il suo compagno di giaciglio prese, o
finse prendere sonno a sua volta e si mise a russar
leggermente.
</p>

<p>
Il colosso non era niente tranquillo.
</p>

<p>
Malgrado il suo coraggio a tutte prove, dovuto per
metà alla fenomenale sua forza e, per l’altra allo
strambo prognostico di Gerolamo Cardano; era egli
pure superstizioso e credenzone come i più del suo
<span class="pagenum" id="Page_178">[178]</span>
tempo e quella specie di negro fantasma, che s’era
andato a corcare al suo fianco, non lasciava di suscitargli
qualche cattivo pensieraccio per lo capo.
</p>

<p>
Il demonio tendeva, a volte, di così brutte trappole!
</p>

<p>
Però decise di non recargli la minima noia, per
quello adagio eredato senza benefizio d’inventario
da’ romani, che insegna a guardarsi dal cane che
dorme; ma e di tenersi in su l’allarme e di non chiudere
più occhio.
</p>

<p>
In tal modo, vide rientrare tutti quanti coloro ch’erano
stati di fuori alle bombanze dello sposalizio; e
il cortile stivarsi alla lettera di una calca di gente
d’ogni cartiglia; ed i signori salire agli appartamenti;
poi, man mano, diradarsi anco gli altri per rendersi
a’ respettivi dormitori; quindi — ai rintocchi del cuoprifuoco
battuti dalla campana del castello, cui facevano
eco le altre diverse del borgo — le scòlte dare
il loro grido di veglia; cigolare le catene del ponte;
i lumi andare, venire, oscillare e, poco a poco, l’un
dopo l’altro, smarrirsi ed estinguersi; e finalmente
tutto rientrare nelle tenebre e nel silenzio.
</p>

<p>
Circa mezz’ora dopo, una ronda lo rasentò.
</p>

<p>
Un degli armigeri — non badando che a lui — chiese
a un compagno:
</p>

<p>
— Chi è cotesto elefante?
</p>

<p>
L’altro rispose:
</p>

<p>
— Gli è il familio della signorina di Camia arrivata
oggi stesso al castello.
</p>

<p>
— Briaco?
</p>

<p>
— Non so: dorme da stamattina!
</p>

<p>
— Per Iddio.... peggio d’una marmotta!
</p>

<p>
E tirarono di lungo senza nemmanco avvertire
l’altro dormiente.
</p>

<p>
Terremoto ne trasse argomento per pigliarne un
<span class="pagenum" id="Page_179">[179]</span>
sospetto anche maggiore e — senza considerare come
l’ombra istessa dello immane suo corpo proiettata
sul suo compagno di letto, fosse stata quella che aveva
nascosto costui agli occhi de’ soldati di ronda:
</p>

<p>
— Poffare! — andava mulinando fra sè — che, per
costoro, e’ si sia reso invisibile? gli è uno spediente
cotesto, a cui il padrone di giù ricorre assai volte...
uno de’ mezzi meglio acconci... quello di non vederlo!
</p>

<p>
E, intanto — biascicando fra i denti il <i>vade retro
Satana</i> — lo dardeggiava di frequenti occhiate furtive.
</p>

<p>
In questa, l’oggetto delle sue paure parve scuotersi
leggermente come si risvegliasse in quel punto
e, adagino adagino, curandosi di non muovere il minimo
rumore, si levò ritto su in piedi e lentamente,
quasi camminasse su le ova, s’avviò alla chiostrata,
ch’era vestibolo alle scale.
</p>

<p>
Ai sospetti, alle superstiziose apprensioni, tenne
dietro, nell’animo del giovine Rinolfo, una intensa,
indomabile curiosità. — Quell’uomo — seppur tale — che
aspettava la quiete e il buio della notte per rimettersi
in moto, non poteva mirare a nulla di rassecurante. — Forse
quel suo cauto e sospettoso nottivagare
racchiudeva un pericolo, una minaccia per
qualcuno. — Ned egli era di tempra da rimanersene
in panciolle ove reputasse altri bisognevoli di aiuto:
e poi considerava trovarsi albergato in casa di buoni
amici degli ottimi suoi signori e forse le tenebrose
manovre dello incognito esser rivolte contro taluno
di quelli; e poi gli soccorreva un pensiero anche più
spaventoso: ch’e’ fosse un Nicelli inteso a’ danni della
istessa sua padroncina.
</p>

<p>
E — non vi reggendo — surse egli pure guardingo
dal suo poltriccio e, passo passo, si dètte a seguire
su per le scale il Cavalier Nero.
</p>

<p>
<span class="pagenum" id="Page_180">[180]</span>
</p>

<p>
Camminavano l’un dietro l’altro, a mo’ di due volpi,
studiando, misurando, pesando ogni lor più lieve mossa,
rattenendo il respiro, quasi fiutando l’aere.
</p>

<p>
Come toccarono il secondo piano e furono presso
la stanza di Olimpia Marazzani, il cui uscio semiaperto
lasciava scappar fuora un largo sprazzo di
luce; il primo si arrestò a specularne lo interno dalla
socchiuditura e — non iscorgendovi nulla — si spinse
inanzi resoluto.
</p>

<p>
La lampada da notte giacente sul tavolino era l’unico
oggetto che potesse testimoniare della presenza
di Olimpia. — Del resto, tutto trovavasi nell’ordine
identico di quando egli vi aveva fatto la sua prima
incursione: non tocco il letto, non smossa una seggiola,
non solamente alterata una delle mille pieguzze
de’ cortinaggi.
</p>

<p>
Il Cavalier Nero dovette probabilmente presumere
che la donna ch’egli cercava si fosse ritirata nello
spogliatoio; poichè ne aperse l’uscio e vi entrò.
</p>

<p>
Ma ivi pure tutto era immobilità e silenzio.
</p>

<p>
O fosse per spingere sino all’ultimo le proprie investigazioni,
o fosse per nascondervisi nell’attesa di
Olimpia, dallo spogliatoio, l’incognito si cacciò per
quel contiguo andituccio, che appariva senza sfogo e
a tastoni ne toccò il fondo.
</p>

<p>
Intanto, Terremoto — posto a sua volta l’occhio
alla semiapertura dell’uscio esterno — stava inutilmente
guatando ed origliando, senza nulla gli riuscisse
nè vedere, nè udire, che meritasse attenzione.
</p>

<p>
Quando d’un tratto, gli ferì all’orecchio un confuso
mormorio di voci.
</p>

<p>
Sembrava procedere da una vicina stanza, cui pure
si giungeva per lo stesso loggiato su cui egli si teneva
in vedetta.
</p>

<p>
<span class="pagenum" id="Page_181">[181]</span>
</p>

<p>
Anche da quella stanza sfuggiva una sottile striscia
di luce lunghesso uno de’ stipiti, il che ne denotava
l’uscio non chiuso.
</p>

<p>
Al bisbiglio successe uno strisciar di piedi, un cigolar
di mobili, come lo strepito di una lotta, ed un lamento,
un lamento soffocato, un:
</p>

<p>
— Vergine Santa! — che gli fece dare un trabalzo
al cuore.
</p>

<p>
In quelle due parole gli era parso riconoscere la
voce della sua giovine signora.
</p>

<p>
Non stette ad esitare più oltre e.... si slanciò.
</p>

<p>
Era, infatti, quello istesso momento in cui la svergognata
concubina del Farnese si avventava su Bianca
ed — abbrancatala alle spalle — la rovesciava supina
sul letto; mentre l’infame suo amante le cacciava una
mano su la bocca per soffocarne gli strilli.
</p>

<p>
Un attimo ancora e la misera giovinetta sarebbe
stata perduta, perduta per sempre.
</p>

<p>
— Inutili squasilli! — le susurrava schernendo la
feroce complice di Pierluigi — o t’accheti, o ti
stràngolo!
</p>

<p>
E questi:
</p>

<p>
— Bada che qui sono il padrone, che omai nessuno
può più strapparti dalle mie braccia!
</p>

<p>
— Eccetto me! — sclamò una voce in quel punto.
</p>

<p>
E i due scellerati rotolarono a un tempo sul pavimento,
lasciando libera Bianca.
</p>

<p>
Era Terremoto.
</p>

<p>
Balzato nella stanza al gemito della sua signora,
egli aveva sferrato i due pugni stretti delle sue
enormi manacce sul petto di Olimpia e sul capo di
Pierluigi.
</p>

<p>
I due percossi rovinarono rovesci sul pavimento
come se saettati da una catapulta.
</p>

<p>
<span class="pagenum" id="Page_182">[182]</span>
</p>

<p>
La donna, nel cadere, mise un lagno straziante e...
svenne.
</p>

<p>
Il sangue le eruppe dalla bocca e dalle narici.
</p>

<p>
Pierluigi, per contro, non ne rimase che sbalordito,
sicchè giunse subito a raddrizzarsi ed a curvarsi sopra
di lei, stendendole le braccia per prestarle soccorso.
</p>

<p>
Ma una mano ne lo rattenne.
</p>

<p>
Si volse allora persuaso fosse di nuovo il gigante.
</p>

<p>
Ma s’ingannava.
</p>

<p>
Era, invece, il Cavalier Nero, entrato in quello istesso
mentre, per l’usciolino segreto, che — dal picciol àndito
in cui lo vedemmo impegnarsi — ammetteva alla
stanza di Bianca.
</p>

<p>
La giovinetta — sottratta a pena ed in modo sì
miracoloso alla propria infamia — s’era gittata fra
le braccia del suo salvatore, il quale — sorreggendola:
</p>

<p>
— Scellerato! — sclamava, mostrando il pugno
stretto al Farnese.
</p>

<p>
Il Cavalier Nero accorso al lamento della caduta e
che — fuori di questo — null’altro aveva inteso della
scena precedente; alle parole ed al gesto del colosso
ed allo stesso atteggiarsi di Pierluigi sopra di quella,
suppose che il sangue e lo svenimento di Olimpia fossero
dovuti onninamente a quest’ultimo.
</p>

<p>
Laonde, scuotendogli bruscamente il braccio per
cui lo aveva ghermito:
</p>

<p>
— Ah! — gli disse con voce sorda e minacciosa — messer
Pierluigi si sbizzarrisce nel recare oltraggio
alle donne?.... ma bada, che l’esser duca di Castro e
di Nepi, e marchese di Novara, e gonfaloniere di Santa
Madre Chiesa, e spurio rigetto dello stesso pontefice...
bada che non potrebbe bastare a sottrarti alla mia
vendetta!
</p>

<p>
— Strozzatelo, messere! — soggiunse il gigante,
<span class="pagenum" id="Page_183">[183]</span>
dando un passo inanzi — se vi occorrono le mie mani,
eccole tutte e due al vostro servizio.
</p>

<p>
— Ed io le accetto — fece il Cavalier Nero — ma
solo per affidarlo alla loro custodia.... a voi!
</p>

<p>
E lo invitò ad impadronirsi dell’altro braccio del
duca, mentr’egli si piegava a raccogliere Olimpia, che
giaceva sempre svenuta sul pavimento.
</p>

<p>
Intanto continuò a dire:
</p>

<p>
— Se, tuttavia, o tenta sfuggirvi o solo fa l’atto
di mettere un grido; nessuna misericordia.... servitevene
come meglio vi aggrada!
</p>

<p>
— Oh, non istate in temenza, messere! — sclamò
il colosso, stringendo il braccio del principe sì da illividirgli
le carni.
</p>

<p>
All’aspetto, agli atti, a’ propositi di rappresaglia e
di morte di que’ due sconosciuti, l’uno più misterioso
e minacciante dell’altro; il Farnese — sbiancato in
viso quanto il pannolino della sua camiciuola — si
arretrò sgomento, girando intorno sguardi smarriti
come in cerca di refugio e di scampo.
</p>

<p>
Di prima giunta, gli aveva sorriso il progetto di
acclamare a gran voce i suoi due capitani o le scôlte
e provarsi così a volgere in fuga i suoi due aggressori;
ma le ultime parole dirette dal mascherato al
gigante e la costui stretta brutale, glie ne fecero ben
presto abbandonare il pensiero.
</p>

<p>
Frattanto il primo dei due aveva deposto la caduta
su l’uno de’ seggioloni e — con ogni maggiore sollecitudine — le
si affaccendava d’intorno, detergendole
la schiuma sanguigna che le bruttava le labra e studiandosi
di richiamarla in sè stessa.
</p>

<p>
Ma Olimpia non dava cenno di vita.
</p>

<p>
Allarmato, ansioso, egli le situò una mano sul petto.
</p>

<p>
Stette in ascolto.
</p>

<p>
<span class="pagenum" id="Page_184">[184]</span>
</p>

<p>
Il cuore le batteva.
</p>

<p>
Non era morta.
</p>

<p>
Allora si volse nuovamente a Terremoto e:
</p>

<p>
— Ditemi ora — gli chiese — cosa contate voi fare?
</p>

<p>
— Sono il suo servo — disse il gigante indicando
la sua giovine signora.
</p>

<p>
— Oh, fuggire!.... fuggire!... — rispose questa, sostituendosi
premurosa al suo familiare.
</p>

<p>
— Sul momento?
</p>

<p>
— Oh, sì.... sì.... sul momento.
</p>

<p>
— Tale è pure il mio desiderio.... però è mestieri
che costui ci serva di salvocondotto!
</p>

<p>
— Io? — balbettò Pierluigi, meravigliando.
</p>

<p>
— Tu stesso — gli rispose il Cavaliere Nero, riafferrandolo
per l’altro braccio, mentre traeva di sotto
il ferraiuolo un lungo ed acuto pugnale.
</p>

<p>
Pierluigi allibì.
</p>

<p>
— Ho da lasciarlo? — interrogò Terremoto.
</p>

<p>
— Sì, basto io solo — gli rispose l’incognito, assumendo
un fare più altiero dacchè lo sapeva vassallo — e
poichè la signora vostra può reggersi in
piede e sostenersi, senza uopo di voi, caricatevi madonna
sopra le spalle.
</p>

<p>
— Colei? — fe’ Terremoto segnando Olimpia.
</p>

<p>
— Appunto!.... voi mi seguirete con le due dame,
io vi precederò con costui!
</p>

<p>
— E che pretendete io mi faccia? — chiese tremando
il Farnese.
</p>

<p>
— Oh, ben poco! — gli rispose il Cavalier Nero — ci
guiderai sino alla castellania e là... giovandoti
del dominio tuo, come fratello alla signora del luogo,
darai ordine al castaldo di aprirci le porte e scendere
il levatoio.
</p>

<p>
— E null’altro? — osservò Pierluigi, già un po’
<span class="pagenum" id="Page_185">[185]</span>
tranquillato dalla speranza di cavarsene a sì buon
patto.
</p>

<p>
— Noi ti faremo grazia della vita — continuò l’incognito — purchè
tu ci dia modo di uscire issofatto
da questo maladetto castello.
</p>

<p>
— E sia pure.
</p>

<p>
— E purchè tu medesimo n’esca un tratto con noi.
</p>

<p>
— Io?
</p>

<p>
— Oh, so troppo con quale razza di astuti io m’abbia
a fare, per affidarmi alle tue concessioni e promesse!...
non saremmo così sull’impalcatura del ponte, che tu
daresti contrordine di rialzarlo, per precipitarci quanti
siamo giù nella fossa, o ci sguinzaglieresti alle calcagna
le tue barbute per acchiapparci!.... ma da galeotto
a marinaro!.... i Farnesi e la volpe sono nati
a un sol parto; ma, se vuoi salva la pelle, dovrai accompagnarci
sin dove a noi convenga lasciarti, securi
di poter proseguire il nostro cammino, senza paura
di frodi.... consenti?
</p>

<p>
— Per forza!
</p>

<p>
— E, bada, ve’!... non un tentativo di tradirci!... io
ti camminerò di costa con questo ferro sempre snudato
nel pugno.... al minimo atto tu faccia, che solo
m’ispiri un dubio, un sospetto, e te lo pianto quanto
è lungo nel dosso.... m’intendi?
</p>

<p>
— Eh, gli è chiaro... ma, penso, ho a scendere, ho
ad uscire in questo arnese.... in semplice farsetto....
senza nulla in capo?.... lasciate almanco....
</p>

<p>
— Oibò, oibò! — lo interruppe l’incognito, girandogli
su le spalle il proprio ferraiuolo — prenditi
questo; tiratene il capperuccio sul capo, e non pensar
altro!... il verno è ancor lontano e non c’è rischio ti
buschi imbeccate!.... ti sta bene così?
</p>

<p>
— Eh, per forza! — replicò di malumore il Farnese,
<span class="pagenum" id="Page_186">[186]</span>
avviandosi fuor della stanza, incalzato da presso dal
Cavalier Nero.
</p>

<p>
Terremoto — trattasi in groppa Olimpia sempre
priva de’ sensi — tenne loro dietro, insieme a Bianca,
che, intanto, erasi data cura di completare il proprio
abbigliamento.
</p>

<p>
Mille argomenti di dispetto s’accavalciavano nel
torbido cervello di Pierluigi: avrebbe pur voluto trovar
maniera di uscire con manco sfregio da quella umiliante
sua situazione; ma comprese facilmente come
ogni resistenza gli tornasse impossibile, azzardoso e
pieno di pericoli ogni altro tentativo.
</p>

<p>
E si decise a subir rassegnato la propria sorte.
</p>

<p>
Scesero pian pianino ed in silenzio le scale e traversarono
cauti il loggiato fiancheggiante il cortile
sino alla castellanìa.
</p>

<p>
Ivi Pierluigi chiamò sommesso il castaldo, il quale
toltosi di letto e fattosi in su l’uscio, agli ordini del
possente fratello della signora, non seppe opporre la
menoma osservazione.
</p>

<p>
Abbassò il ponte e schiuse la porta.
</p>

<p>
Nell’uscire, il Farnese, dietro assenso del Cavalier
Nero:
</p>

<p>
— Rientrerò fra due ore — gli disse — per segnale
darò tre lunghi fischi.... sta in guardia.
</p>

<p>
Ed uscirono tutti cinque all’aria aperta.
</p>

<div class="chapter">
<p><span class="pagenum" id="Page_187">[187]</span></p>

<h3 id="cap21"><span class="smcap">Capitolo XXI.</span>
<span class="smaller">Gli affari di Stato.</span></h3>
</div>

<p>
Dalla riva sinistra dell’Arda, i nostri tre fuggiaschi,
con Pierluigi Farnese come mallevadore e Olimpia
sempre recata in collo da Terremoto, presero a ponente,
per un angusto sentieruolo che, dopo non quattro
miglia di cammino, li condusse a breve tratto da
Vigolo de’ Marchesi, su la destra della Chiavenna.
</p>

<p>
Al di là di questo torrentello sorge un chiostro di
Benedettini erettovi nel secolo XI da Oberto II Pallavicino.
</p>

<p>
Un uomo stava sdraiato a piedi di una grossa quercia
che velava del suo fogliame uno de’ fianchi di quel
monistero, ed al cui tronco erano allacciati per le
briglie due cavalli insellati.
</p>

<p>
Giunto su la sponda del torrente e messo piede
nel suo alveo, che, in quella stagione, trovavasi completamente
a secco; il Cavalier Nero mandò fuori dal
taglio della celata un acutissimo sibilo, inteso a pena
il quale, l’individuo corcato si rizzò di repente e,
staccati i cavalli dall’albero, s’avanzò in direzione
della Chiavenna, menandoli a mano.
</p>

<p>
Il Cavalier Nero si volse quindi al Farnese ed:
</p>

<p>
— Eccoci giunti! — gli disse — ora sfido te,
<span class="pagenum" id="Page_188">[188]</span>
sfido i tuoi cagnotti, sfido l’inferno, ad aver mie
novelle.
</p>

<p>
— E son libero? — domandò Pierluigi con ansia.
</p>

<p>
— Sì — gli rispose quello — puoi ritornarne al
tuo covo.
</p>

<p>
E — strappatogli il ferraiuolo di dosso — lo respinse
con piglio disdegnoso.
</p>

<p>
Il Farnese divorò il suo maltalento per tema di
peggio e — senz’altro aggiugnere — si avacciò a
ribattere la strada percorsa per restituirsi a Castell’Arquato.
</p>

<p>
IL Cavalier Nero lo segui dello sguardo sin che gliel
permise la notte, poscia, volgendosi a Bianca:
</p>

<p>
— E voi, madonna — le chiese — per qual parte
sareste diretta?
</p>

<p>
Incerta della risposta, la fanciulla guardò trepidamente
il suo familiare quasi per dimandare il
consiglio.
</p>

<p>
— Eh, messere — sclamò allora costui, invitato a
rompere il silenzio da quello sguardo della sua signora — egli
è che qui madonna la non ci può rimanere,
poichè quel satanasso non istarebbe dal rimetterle
le unghie sopra, e che nemmanco a casa
sua la ci può ritornare, poichè vi si trovino altri suoi
malevoli forse ancor peggio a temersi: per cui e’ mi
sembra uno imbroglio, ma di que’ più maladettamente
arruffati che mai si diano da distrigare!
</p>

<p>
— Altro di meglio io non saprei — interloquì in
quel mentre la stessa Bianca — chè ricovrare presso
li miei zii di Perugia.... e’ sono omai i soli congiunti
che tuttavia mi rimangano.
</p>

<p>
— E voi corrervi tosto, madonna — cominciò a
dire con grande animo il dabben Terremoto — ed io
sempre servirvi di guida....
</p>

<p>
<span class="pagenum" id="Page_189">[189]</span>
</p>

<p>
Ma s’arrestò d’un tratto perplesso e:
</p>

<p>
— Gli è, piuttosto — soggiunse con voce raumiliata — gli
è ch’io ci vedo di mezzo due grandi e
grosse difficoltà!
</p>

<p>
— Quali? — interrogò il Cavalier Nero.
</p>

<p>
— La prima che non c’è a contare madonna possa
trascinarsi sin là, così appoggiata al mio braccio,
alla bella pedona.... e la seconda....
</p>

<p>
— La seconda?
</p>

<p>
— Eh, la seconda che nè lei ned io abbiamo intorno
nemmanco la croce di una baiocchella.
</p>

<p>
— Per inquanto a ciò — fece nobilmente l’incognito,
togliendosi di scarsella quella medesima borsa,
d’onde aveva tratto le monete date alla vecchia camerista
ed offrendola a Bianca — madonna non vorrà
farmi lo sfregio di rifiutare....
</p>

<p>
— Oh, messere... volle interromperlo la giovinetta.
</p>

<p>
Ma quello prosegui:
</p>

<p>
— Posso conoscere il vostro nome?
</p>

<p>
— Bianca della Staffa — gli rispose la fanciulla.
</p>

<p>
— Nepote a messer Giovanni di Camia — aggiunse
premuroso il gigante.
</p>

<p>
— Ebbene, madonna Bianca — conchiuse il Cavalier
Nero — que’ vostri zii, presso cui intendete recarvi
non mancheranno, vuo’ credere di sodisfare il picciol
debito che vi propongo contrarre verso di me.
</p>

<p>
— E a chi dovranno spedire il valsente? — dimandò
Bianca, accettando questa volta la borsa, che le veniva
profferta in modo tanto squisito.
</p>

<p>
— Al Cavalier Nero — rispose l’incognito — nella
torre di Gropparello.
</p>

<p>
— Sarà fatto, messere! — asseverò Bianca.
</p>

<p>
— Ed in quanto al modo di viaggiare — continuò
quello accennando all’uomo, che s’era, intanto avvicinato
<span class="pagenum" id="Page_190">[190]</span>
con le cavalcature — io dispongo di due corridori;
ma, siccome madonna è tuttavolta svenuta,
l’uno non m’è più necessario e di buon cuore ve l’offro.
</p>

<p>
— Oh, messere.... — sclamò Bianca confusa da
tanta cortesia, volendo forse affacciargli qualche
obiezione.
</p>

<p>
Ma quello:
</p>

<p>
— Me lo rimanderete con la persona che si avrà
incarico di riportarmi il danaro.
</p>

<p>
— A codesto patto — fece la giovinetta — nol saprei
rifiutare.... accetto e ve ne ringrazio.
</p>

<p>
— Ed ora, — riprese quello, balzando in arcione — non
più indugiare un momento!
</p>

<p>
E, voltosi a Terremoto:
</p>

<p>
— Datemi in braccio madonna — gli disse.
</p>

<p>
Il gigante eseguì l’ordine e del suo miglior garbo
s’ingegnò di adagiargli sul davanti della sella Olimpia
de’ Marazzani sempre fuori de’ sensi.
</p>

<p>
L’uomo venuto da’ pressi del convento s’era di nuovo
allontanato.
</p>

<p>
— Dio vi governi! — sclamò allora il Cavalier Nero
e, dato di sproni, si gittò verso mezzogiorno traverso
le agate che ingemmano il rio Rimore e le madrepore
disseminate fra la Chiavenna ed il Chero sino
in riva al Vezzeno, nel piccolo villaggio di Tavasca,
dove si arrestò ad una casa de’ marchesi Tedaldi.
</p>

<p>
Rimasti soli, Terremoto aiutò la sua giovine signora
a salire in groppa dell’altro cavallo, poi — montatovi
sopra a sua volta — lo spinse di trotto in tutta opposta
direzione, fra Vigostano e la Sforzesca, verso
la grossa terra di Fiorenzuola.
</p>

<p>
Avventurosamente per Pierluigi, quando fece ritorno
alla rôcca di Castell’Arquato le tenebre erano
ancora profonde e tutti più che mai immersi nel sonno. — Dètte
<span class="pagenum" id="Page_191">[191]</span>
egli i convenuti tre fischi, in seguito a’ quali
gli venne calato il levatoio, attalchè potè restituirsi
al suo quartiere senza che — ad eccezione del castaldo,
cui pose in mano varie monete di oro insegnandogli
cosa dovesse rispondere se interrogato — nissun’altro
sapesse di quella notturna sua uscita.
</p>

<p>
La facilità somma con la quale, prima in compagnia,
poi solo, aveva potuto andarsene, e ritornare, era naturalmente
tutta dovuta alle speciali circostanze del
momento, al trovarsi la terra in festa ed il castello
popolato da tanto numeroso stuolo di dame e cavalieri,
amici e congiunti de’ castellani. — Altrimenti
il solo stridore delle catene del ponte avrebbe bastato
per attirare l’attenzione delle vedette e degli uomini
d’arme ed assoggettare lui e le persone cui forzatamente
aveva giovato di salvocondotto e di scorta
al più rigoroso controllo.
</p>

<p>
Malgrado la rabbia che lo divorava, era tanta la
stanchezza indottagli dalle emozioni della giornata e
particolarmente dalla lunga gita coatta allora fornita
che, — a pena in camera — si gittò sul letto e si
addormentò.
</p>

<p>
L’indomani non riaperse gli occhi che a giorno
alto e quando tutto il castello era già in subbuglio
per la improvvisa sparizione delle due fanciulle.
</p>

<p>
Donna Costanza, non veggendole apparire in onta
dell’ora già tarda, aveva spedito alle loro stanze le
due minori sue figlie, Giulia e Faustina, le quali l’erano
ritornate pallide in viso e tutte tremanti, dicendole
non solo quelle stanze deserte, ma sfatto il lettucciulo
di Bianca e quello di Olimpia no, gli usci d’ingresso
e di comunicazione, aperti, spalancati, le lampane tuttora
accese e scoppiettanti consunte.
</p>

<p>
Donna Costanza inquisì quanto servidorame trovavasi
<span class="pagenum" id="Page_192">[192]</span>
nel castello; ma nessuno valse a darle il minimo
schiarimento. — Fece ricerca del familio che aveva
accompagnato la giovine della Staffa. — Tutti rammentavano
averlo visto dormire s’un mucchio di paglia
nel cortile; ma di raccapezzarlo non ci fu verso. — Chiamò
allora il castaldo. — Indettato da Pierluigi,
costui rispose, durante la notte, non essere uscito
e rientrato chè il signor duca di Castro.
</p>

<p>
Donna Costanza non sapeva più che pensare, e le
inevitabili versioni di un genio malefico, di un gran
diavolo sceso dall’alto del mastio, e scappato via pel
fumaiuolo, soffolcendo ciascuna delle due fanciulle disparse
con una delle sue ali da pipistrello, cominciavano
a circolare tra il minutame de’ valletti e delle
fantesche.
</p>

<p>
Pierluigi, che già mulinava entro sè di muovere a
questo e quello dimande, per tentare se pure gli riuscisse
scuoprire chi fossero i due temerari, che lo
avevano in modo sì umiliante oltraggiato e schernito, — non
a pena ebbe sentore del turbamento e dell’agitazione
della sorella, che vi renunziò, per tema di
non richiamarne i sospetti su di sè stesso.
</p>

<p>
Nullostante, non volendo renunziare del paro al
desiderio che lo pungeva e di riavere Olimpia sua, e
d’impadronirsi di Bianca, e di vendicarsi de’ suoi insultatori;
chiamò nuovamente a sè Pellegrino di Leuthen,
il solo che alcunchè di chiaro travedesse in
quella buia faccenda, e gli espose per filo e per segno
tutto quanto gli era accaduto.
</p>

<p>
Com’ebbe terminato la sua narrazione:
</p>

<p>
— <i>Jesus mein god!</i> — sclamò il tedesco, giugnendo
le mani in atto di estremo stupore — quanto crante
diafole foi afere puttate terre con pugno, intofinare,
intofinare.... essere Derremote, antiche serfitore pofere
<span class="pagenum" id="Page_193">[193]</span>
Ciofanne li Camie... ma quanto ome fisciere galate,
niente capire... niente sapere fostre penefolensce matonne
Olimbia!
</p>

<p>
— Ed è di costui in particolar modo — fece biecamente
il Farnese — che m’importa conoscere il
volto, il nome, la dimora... due cose io voglio: recuperare
Olimpia ed anco quella vostra leziosa nepote
dei Camia.... non patirò mai che una meschina feminuccia
possa menar vanto d’essersi in simil guisa
fatta giuoco di me: mai!... l’altra: avere in mie mani
e vendicarmi di que’ due manigoldi.... oh, come pagheranno
caro il loro ardimento!... e voi solo, Pellegrino
mio, voi solo potete giovarmi a raggiungere il
mio duplice scopo.
</p>

<p>
— Pellecrine sempre umilissime serfe fostre eccellensce!
</p>

<p>
— Voi avete l’odorato del segugio, l’occhio della
lince, la furberia della volpe....
</p>

<p>
— Troppo pone, eccellensce!
</p>

<p>
— Vi lancerete subito su le loro tracce.... il mio
Trentacoste con le sue barbute verrà con voi, obbedirà
ciecamente ai vostri ordini, ed io non dubito....
</p>

<p>
— Troppo pone, eccellensce!.... io fare tilicentemente,
foi precare Tio pone risultamente mia spetiscione.
</p>

<p>
Poco stante, col più lungo e lanternuto dei due capitani
di Pierluigi e una serqua d’armigeri, mastro
Pellegrino di Leuthen lasciò la rôcca per battere le
circostanti campagne, promettendo al suo nobile signore,
che, dove gli tornasse di metter la mano su
qualcuno degli evasi, o solo di averne indizio, non
mancherebbe di spedirgli tosto un pedone a dargliene
lo annunzio.
</p>

<p>
Tormentato a un tempo dal livore contro gli sconosciuti
<span class="pagenum" id="Page_194">[194]</span>
che gli avevano inflitto tanto vilipendio, dal
rammarico della sua Olimpia e dalla foia bestiale, che
la vista e il contatto di Bianca gli avevano eccitato,
Pierluigi Farnese — anima cupa e vendicativa se mai
ve ne fu — si contorceva, per così dire, sotto l’ansie
cocenti di un’attesa febrile. — Al più leggero calpestìo
di chi entrasse nel cortile, al minimo rumore
che salisse in direzione delle sue stanze, egli supponeva
dover’essere un inviato di Pellegrino che gli apportasse
le sospirate novelle.
</p>

<p>
Così trascorse tutta la giornata.
</p>

<p>
A tarda sera, battuto già il coprifuoco, si udì improvisamente
il suono di un corno. Pierluigi trasalì.
</p>

<p>
Era, senza dubio, l’emissario di Pellegrino.
</p>

<p>
Il sopravenuto chiedeva, infatti, di lui.
</p>

<p>
Era una staffetta.
</p>

<p>
Ma, in luogo di giungere da’ dintorni, come il duca
confidava, procedeva direttamente da Roma ed era
apportatrice di una lettera del Santo Padre.
</p>

<p>
Paolo III faceva vive istanze al figliuolo di restituirsi
immediatamente a Roma, dove la sua presenza era
richiesta da <i>gravi affari di Stato</i>.
</p>

<p>
Addio amori e vendette!
</p>

<p>
Comunque di malincuore, — Pierluigi dovette decidersi
ad obbedire.
</p>

<p>
Lasciando presso la sorella i figliuoli e la nuora,
che, lo avrebbero raggiunto più tardi; egli parti da Castell’Arquato,
con l’alba del dì successivo, accompagnato
solamente dal suo segretario Apollonio Filareto
e dall’altro suo capitano Alessandro da Terni.
</p>

<p>
Trentacoste e le barbute rimanevano in giro con
Pellegrino di Leuthen senza che egli potesse averne nissuna
contezza. Ed era ciò che maggiormente il cuoceva.
</p>

<p class="pad2 center large"><span class="smcap">Fine della seconda parte.</span></p>

<div class="chapter">
<p>
<span class="pagenum" id="Page_195">[195]</span>
</p>

<h2 id="parte3"><i>PARTE TERZA.</i>
<span class="smaller">GUERRA DEL SALE</span></h2>

<h3 id="cap22"><span class="smcap">Capitolo XXII.</span>
<span class="smaller">Questione di tre quattrini.</span></h3>
</div>

<p>
Entro una delle più splendide sale del Vaticano,
nel cui immenso camino dovuto al poderoso scalpello
del Buonarroto arde un fuoco patriarcale, trovansi
raunati quattro eclesiastici intorno l’ampio seggiolone
coperto di cuoio dorato, su cui distende le arruginite
membra un venerando vegliardo, che noi ricordiamo
aver veduto altra volta.
</p>

<p>
Quando non fosse la sua lunga e candida barba, il
vigoroso suo naso, la sua fronte scappante e corrugata,
sotto cui balenano due occhi sagaci ed irrequieti,
il tradizionale berrettino bianco, che gli occulta
le calvizie, e lo scapolare di serico sciamito trapunto
a chiavi d’oro, che, dalle spalle, gli s’incrocicchia
sul petto; basterebbero a farcelo riconoscere per Sua
Beatitudine papa Paolo III Farnese.
</p>

<p>
Quell’omicciattolo smilzo, gialluto, butterato dal
vaiuolo, tutto ravvolto in negra veste talare, che siede
<span class="pagenum" id="Page_196">[196]</span>
alla sua sinistra dinanzi un tavolo, sul quale fanno
monte pergamene ed in-folio, e che tiene continuamente
una enorme penna di oca fra dita, cui tormenta
co’ denti e, per abitudine, intinge tratto tratto nel
calamaio, comunque non se ne serva; quello è messer
Ambrosio Recalcato, suo segretario particolare.
</p>

<p>
Dei due porporati, che gli stanno ritti in piedi di
fianco, l’uno, il più basso di statura, il più accincigliato
e tutto fronzoli e catenelle, è quel capo ameno,
quel lezioso e galante cortegiano del veneziano Pietro
Bembo, il petrarcheggiante autore degli <i>Asolani</i>, che — per
copiare in ogni punto il suo archetipo — aveva
cercato, nella leggiadra e men ritrosa Morosina, la
sua Laura di Sade: l’altro è il sapiente Gerolamo
Aleandro, quel medesimo che andò annoverato tra’ più
strenui avversari del celebre agostiniano d’Erfurt e
che — fatto prigioniero con Francesco I a Pavia — dovette
snocciolare cinquecento be’ ducati di oro per
recuperare la libertà.
</p>

<p>
Il primo tocca i suoi sessantanove anni, cinquantanove
ne conta il secondo; e pure e’ non portano
il cappello cardinalizio che da pochi mesi; mentre
quel giovinetto non ancora trentenne, dall’alta persona,
dalla fulva barba puntata, che sta secoloro confabulando,
ne è proveduto da ben oltre un lustro.
</p>

<p>
Ma ciò non può destare la minima meraviglia, quando
si sappia che questi è monsignor Alessandro Farnese,
uno de’ figli del signor duca di Castro, il più diletto
fra’ nepoti del papa.
</p>

<p>
— E chi sono, dite voi, messere Ambrosio — domandò
Paolo III, voltosi al protonotario Recalcato.
</p>

<p>
— Sono: il dottor Marcantonio Bartolini, messer
Sforza degli Oddi e messer Mariano Felice de’ Bizocchetti,
che vengono in nome del priorato.
</p>

<p>
<span class="pagenum" id="Page_197">[197]</span>
</p>

<p>
— Ed a che vengono?
</p>

<p>
— Allo stesso scopo che trasse qui, nel giugno
dell’anno scorso, messer Lucalberto Podiani e messer
Gerolamo Comitoli: per intrattenere la Beatitudine
Vostra s<i>uper negotio augumenti salis</i>.
</p>

<p>
— Non è a credersi quanto cotesta gente dell’Umbrie
sia cocciuta e recalcitrante quando si tratta di
piegarsi a’ balzelli.
</p>

<p>
— Prova evidente di un fatto incontrastabile — fece
sorridendo il forbito scrittore delle <i>Regole grammaticali</i>.
</p>

<p>
— Quale? — gli chiese il pontefice.
</p>

<p>
— Che non hanno abbastanza sale.... in cervello!
</p>

<p>
— Dite piuttosto, monsignore — osservò il protonotario — che
il sale e’ non lo pagarono sinora che
tre quattrini ogni libra.
</p>

<p>
— Ed io gliel’ho rincarato del doppio — sclamò
Paolo III — gran che, dassenno!.... la questione di
tre quattrini....
</p>

<p>
— Ma di molte libre — soggiunse il Recalcato.
</p>

<p>
— E perchè se n’hanno giusto a dolere que’ di
Perugia?
</p>

<p>
— Perchè? — gli rispose l’erudito cardinal Bembo — perchè
Perugia verso Roma fu sempre come adesso
spagnuoli verso francesi... tra il III ed il IV secolo prima
di Nostro Signore, alleata a’ sanniti, le mosse guerra
per quattordici anni consecutivi e non ci vollero
manco di due sanguinose battaglie per ammansarla;
nell’anno 41 parteggiò per Antonio e per Fulvia
contra di Ottavio, il quale non la ridusse a ragione
che ricorrendo a’ sacrifizi umani; nel 1416 sfuggì alla
Chiesa per darsi a Braccio da Montone; poi le si
sottrasse di nuovo per amoreggiare co’ Baglioni.... e
i Baglioni, credo io....
</p>

<p>
<span class="pagenum" id="Page_198">[198]</span>
</p>

<p>
— Cercano sempre rimetterci lo zampino — concluse
il segretario.
</p>

<p>
— Comunque sia — entrò a dire il cardinale Alessandro — è
mestieri che Sua Beatitudine prenda il partito
che giudica il meglio e risponda qualche cosa a
costoro.
</p>

<p>
— Oh, la risposta è lesta! — soggiunse Paolo III — l’anno
cessato s’ebbe a gittar danaro dalle porte e
dalle finestre: il mio viaggio in Provenza, le feste
pel mio ritorno, quelle pel matrimonio di mio nipote
Ottavio con donna Margherita d’Austria, la pazza
guerra che ho dovuto muovere a quello scervellato
di Guidubaldo dalla Rovere perchè mi cedesse Camerino,
insomma: un profluvio di spese.... e poi io non
vuo’, certo, smettere da’ lavori del mio palazzo apostolico,
perchè codesti muli dell’antica Etruria ci fanno
la bocca brincia!
</p>

<p>
— Se la Santità Vostra è così decisa — fece Alessandro
Farnese — e’ mi pare che il più spiccio sarebbe
riceverli e rinviarli con Dio!
</p>

<p>
— Ed è ciò appunto che voglio — disse il pontefice.
</p>

<p>
E — voltosi di nuovo al suo segretario:
</p>

<p>
— Messere Ambrosio — continuò — fate, dunque,
che vengano.
</p>

<p>
Il Recalcato — ficcatosi la penna inseparabile tra
l’orecchia e la tempia sinistra — uscì dalla sala,
con l’aria mesta e compunta di chi s’accinge a cosa
onde già conosce l’esito negativo, e dètte l’ordine ad
un camerlengo d’introdurre i deputati perugini.
</p>

<p>
Un minuto dopo il dottore Marcantonio Bartolini,
Sforza degli Oddi e Mariano Felice de’ Bizzocchetti si
trovavano alla presenza di Sua Beatitudine papa
Paolo III, che si degnava ammetterli al bacio della
santa pantofola.
</p>

<p>
<span class="pagenum" id="Page_199">[199]</span>
</p>

<p>
Vestiti di semplice pannolano nero, con nudo il
capo e dimessi nel volto come negli atti, i tre rappresentanti
il priorato di Perugia si prosternarono
dinanzi al pontefice, baciandogli, l’un dopo l’altro, la
punta del piede destro, ch’e’ protendeva s’un cuscino
di velluto chermisino a passamani e nappine di oro:
e rimasero in quell’umile giacitura, sinch’egli:
</p>

<p>
— Su, su, figli miei — disse loro con la sua voce
melliflua ed insinuante — rimettetevi della persona
e sentiamo quale mai grave argomento vi conduca
presso di noi.
</p>

<p>
— Noi veniamo alla Santità Vostra — cominciò a
dire il dottor Bartolini, rizzatosi pel primo — commessi
dal capo del magistrato, messere Alfano degli
Alfani ed anco dal reverendissimo prolegato, monsignor
Mario Aligerio, a deporre ai santissimi piedi
della Beatitudine Vostra una rispettosa e fervida supplica
in nome dei priori.
</p>

<p>
E s’inginocchiò una seconda volta per stendere al
papa un largo piego di pergamena allacciato in croce
da una fettuccia di seta a’ cui lembi erano saldati
grandi suggelli di piombo.
</p>

<p>
Paolo III non lo toccò neppure della punta dell’indice;
ma, con questo, fe’ un semplice cenno al Recalcato,
che s’avanzò sollecito a riceverlo in suo luogo.
</p>

<p>
Quindi:
</p>

<p>
— Qual è il subbietto di cotesta supplica, — chiese
dolcemente al Bartolino, che stava raddrizzandosi di
bel nuovo.
</p>

<p>
— Il sale, Santità — gli rispose questi — il sale
sempre!.... con la eccessiva carestia di tutte quante
le biade e questo alidore ostinato che ne dà il mal
prognostico pe’ futuri raccolti; la miseria... una miseria
squallida, sempre crescente, tale da stringere il
<span class="pagenum" id="Page_200">[200]</span>
cuore, domina su la nostra povera terra, la quale,
per via de’ suoi priori ed anco per l’umile nostro labro;
invoca dalla clemenza di Vostra Paternità un
sollievo a’ tanti malanni suoi, col dispensarla dal decretato
soprassello.
</p>

<p>
— Che il Divino Padre ce ne dia venia. — osservò
finalmente papa Farnese, con un sottile soghigno cui
studiavasi dar carattere di bonario — ma sono, dunque,
altrettante pecore e capre i compaesani vostri,
che non si nodriscono altro che di sale.
</p>

<p>
— Peggio, Santità — insinuò con qualche amarezza
Sforza degli Oddi — perocchè questo loro onninamente
non basti e se ne servano solo a rendere
meno indigesto e deleterio il poco e pessimo pane di
afoca e di fave ch’è l’unico loro guazzinguagnolo di
tutt’i giorni.... e lode ancora al Signore quando esso
pure non manchi.
</p>

<p>
— E tutta codesta scarsezza di biade — fece il
papa, con un tremolìo della voce che accusava la bizza — e
tutta codesta siccità di terreno s’è, dunque, circoscritta
intorno intorno al vostro Trasimeno che
del soprassello i perugini siano i soli a lagnarsi?
</p>

<p>
— Perdono, Santità — soggiunse in mal punto il
terzo dei deputati — ma e’ ci sono pure i signori
Colonna di Palliano...
</p>

<p>
— I signori Colonna — lo interruppe Paolo III stizzito,
battendo forte del palmo della mano sul bracciuolo
del suo seggiolone — non sono che facinorosi
e ribelli; gente di mal’aqua, che sciaguattano nel
torbido in busca di fastidi per sè ed altri e che pigliano
i tre quattrini del sale a pretesto del loro
maltalento; ma che l’assistenza divina non ci abbandoni
e sapremo fiaccarne la petulanza e le matte
pretese!
</p>

<p>
<span class="pagenum" id="Page_201">[201]</span>
</p>

<p>
A simile intemerata, gli emissarî perugini chinarono
il capo, guatandosi l’un l’altro di sottecchi, come
a richiedersi vicendevole consiglio.
</p>

<p>
E vi fu un momento di silenzio oppressivo; dopo
il quale messer Marcantonio Bartolini, come il più
autorevole dei tre, riprese la parola e:
</p>

<p>
— Santità — disse — non è l’altrui operare che
noi vogliamo pigliarci ad esemplare o modello.... noi
siamo divoti servi e sudditi fedeli della Santa Sede
Apostolica e non abbiamo nè pretese da affacciare,
nè lagnanze da muovere... preghiamo, supplichiamo;
non altro!.... una generosa concessione aumenterebbe
i titoli della gratitudine nostra; ma accoglieremo un
rifiuto con reverente rassegnazione.
</p>

<p>
— E codesto — gli rispose il papa ammansato — è
linguaggio buono e ragionevole! ma voi stesso, messere,
non metterete pena a comprendere come, nella
giustizia nostra, non ci sia lecito usare di eccezioni e
privilegi a vantaggio di chicchessia.
</p>

<p>
— Tuttavolta — sclamò in quel punto Sforza degli
Oddi, ch’era il più giovine dei tre ed il men temperante
per conseguenza — addì quindici aprile dell’anno
passato non istette la Santità Vostra per codesti
argomenti di giustizia dallo usarne in prò di
Capo-di-monte, Visenzo di Tesco, Pignena, Mozano,
Pianzano, Arlena, Civitella, tutte le terre, insomma,
che fanno il ducato di Castro!
</p>

<p>
A cosiffatte parole, Paolo III diventò paonazzo; un
mormorio cupo, di mal’augurio corse tra i porporati
che gli facevan corona ed il giovine cardinale Alessandro
Farnese, lanciandosi inanzi impetuoso e posando
una mano al petto dello imprudente degli Oddi:
</p>

<p>
— Voi, messere — gli disse aspramente — voi
perdeste reverenza al Pontefice... uscite!
</p>

<p>
<span class="pagenum" id="Page_202">[202]</span>
</p>

<p>
— Oh, sì, sì — soggiunse in pari tempo lo stesso
papa a denti stretti — uscite messeri, prima che peggio
ne venga!.... Omai so il movente delle suppliche
vostre; ho il vostro messaggio fra mani.... andatevene
con la pace del Signore che non istarete guari ad
avervi le nostre risposte.
</p>

<p>
E le risposte furono una Bolla delli 21 genaio con
la quale s’intimava la immediata esecuzione dello
editto sul maggiore aggravio del sale, pena la scomunica
a’ ribelli.
</p>

<p>
Tali erano state le controversie, che sin da più
mesi prima avevano consigliato papa Paolo III a
richiamare sollecitamente presso di sè l’amatissimo
suo figlio Pierluigi, che, in quel torno, come sappiamo,
trovavasi a Castell’Arquato, inteso a ben altre
faccende che non fosse quella meschinuccia questione
de’ tre quattrini di sopraprezzo sul sale.
</p>

<div class="chapter">
<p><span class="pagenum" id="Page_203">[203]</span></p>

<h3 id="cap23"><span class="smcap">Capitolo XXIII.</span>
<span class="smaller">Pierluigi Farnese.</span></h3>
</div>

<p>
Promulgata la Bolla confermatrice dell’odioso balzello,
comminati a’ recalcitranti que’ fulmini celesti,
che, di que’ tempi, in mano del vicario di Cristo, erano
anco destinati a far l’uficio di agenti delle tasse; il
papa — come si usa dire — si tenne alla finestra,
per vedere in qual modo i bravi perugini accogliessero
e giudicassero quelle sue disposizioni e — siccome
non stette molto a risapere come le avessero
pigliate in pessimo verso e si fossero levati a tumulto
strepitando, minacciando, attalchè, senza il predominio
grande che esercitava sopra di loro l’Alfani,
capo del magistrato, si sarebbero spinti sa Iddio a
quali eccessi — egli cominciò a far subseguire i fatti
alle parole, scagliando contro di loro l’interdetto, che
fu proclamato in Perugia il 18 marzo 1540.
</p>

<p>
Per dieci giorni consecutivi nessuna chiesa venne
aperta a’ fedeli.
</p>

<p>
Solo a Pasqua, che cadeva il 28 — dietro intercessione
del legato, monsignor Cristoforo Jacobacci
e del suo supplente, monsignor Aligerio — il
papa acconsentì vi si riapprissero e durante i tre
giorni pasquali si celebrassero messe.
</p>

<p>
<span class="pagenum" id="Page_204">[204]</span>
</p>

<p>
Sinchè l’Alfani si mantenne alla testa del magistrato — e
questo fu sino alla fine del suddetto mese
di marzo — le cose, tra mal’e peggio, tirarono via
senza suscitare gravi apprensioni.. — Ma, co’ primi di
aprile, il popolaccio tornò a rimbaldanzire, la ribellione
rizzò di bel nuovo alta la cresta ed i più corsero
alle armi.
</p>

<p>
Paolo III comprese allora che a fare il manoso c’era
tutto da perdere e, rotti gli indugi, chiamò a sè il
capitano Alessandro Vitelli, e gli commise di raggranellare
quanta più gente potesse e di marciare sopra
Perugia.
</p>

<p>
Il Vitelli — discendente da quel Vitellozzo, che
Cesare Borgia fece proditoriamente strozzare a Sinigalia
in uno col Freducci da Fermo — era uno degli
ultimi professanti quel così detto <i>mestiere dell’armi</i>,
che Werner di Montfort, duca d’Urslingen e nemico
di pietà e di misericordia, Giovanni Hawkwood, Witinger
di Landau, Anichino Bongardo, Alberto Stertz
ed altri predoni stranieri avevano appreso a que’ nostrali
che — tra il conte Alberigo da Barbiano e Giovanni
de’ Medici delle Bande Nere — si dissero Jacopo
dal Verme, Facino Cane, Ottobuon Terzi, Andrea
Braccio da Montone, Giacomuzzo Attendoli, Francesco
Sforza, Niccolò Piccinino, Bartolomeo Colleoni e
via discorrendo; vero <i>mestiere</i>, che consisteva nel
vendere il proprio braccio al migliore offerente.
</p>

<p>
Alessandro Vitelli era un omaccione disgrazioso,
dalle estremità elefantili, la faccia schiacciata color
di terra, i capelli neri, opachi, lanosi, in grandissima
nomea di valente non sappiam meglio se nel condurre
battaglie alla vittoria, o nell’allungare le mani al
saccheggio. — Per lui tanto, una sconfitta dello inimico,
dopo la quale non ci fosse da far bottino, e’ la
considerava come sconfitta di sè medesimo.
</p>

<p>
<span class="pagenum" id="Page_205">[205]</span>
</p>

<p>
Tale il guerriero cui la Santa Sede Apostolica affidava
il delicato incarico di ridurre a obbedienza i traviati
suoi sudditi.
</p>

<p>
Ed egli vi ci si accingeva di lieto core.
</p>

<p>
Associatisi i capitani e colonnelli Gerolamo Orsini,
Giambattista Savelli, Teobaldo Starnotti da Cerreto
ed il conte Niccolò da Tolentino; messi insieme senza
capparii quanti uomini gli capitarono sotto; egli era
già molto inoltrato ne’ suoi preparativi di guerra e
sul punto di porsi in campagna; quando una sera,
ad ora già molto tarda, il Recalcato annunziò al
Santo Padre che suo figlio, l’eccellentissimo signor
duca di Castro, chiedeva istantemente parlargli.
</p>

<p>
Paolo III ordinò subito lo si facesse entrare e, come
si trovarono soli:
</p>

<p>
— Cosa mai mi volete di quest’ora? — gli domandò.
</p>

<p>
— Una grazia, Padre mio! — gli rispose Pierluigi.
</p>

<p>
— Quale?
</p>

<p>
— Voi siete in sul punto di far attaccare Perugia
dalle vostre genti....
</p>

<p>
— È verissimo: ebbene?
</p>

<p>
— Ebbene: io vi pregherei di assegnarne a me stesso
il comando.
</p>

<p>
— A voi?.... impossibile!
</p>

<p>
— O perchè!
</p>

<p>
— Perchè l’ho già delegato a messere Alessandro
Vitelli.
</p>

<p>
— Ostacolo di lieve conto!.... del Vitelli m’incarico
io.
</p>

<p>
— In qual modo?
</p>

<p>
— Lo pregherò di rendermi questo servigio, ed egli
non mel saprà rifiutare.
</p>

<p>
— Quando sia così.... ma qual è il segreto motivo
che vi spinge?....
</p>

<p>
<span class="pagenum" id="Page_206">[206]</span>
</p>

<p>
— Nessun segreto motivo; ma il desiderio ardentissimo
di farmi utile alla Santità Vostra e agl’interessi
della Chiesa e della Religione.
</p>

<p>
Paolo III, ch’era sprofondato nel suo gran seggiolone,
a siffatte parole si sollevò alquanto su la
persona, folcendosi delle sue mani a’ braccioli, e sporse
inanzi il volto guardando negli occhi il figliuolo, con
espressione di sarcastica meraviglia.
</p>

<p>
Pierluigi dovette far violenza a sè stesso per rendersi
impenetrabile e, con l’accento della più ben simulata
ingenuità:
</p>

<p>
— Null’altro — continuò a dire — null’altro che
questo desiderio!
</p>

<p>
— Eh! — fece il papa, crollando il capo in aria dubitativa
e riadagiandosi sul suo seggiolone — comunque
metta pena a comprendervi, non vi vorrò contradire e....
se messere Alessandro non solleva difficoltà, come voi
sembrate farvene mallevadore, io consentirò volontieri
al piacer vostro!
</p>

<p>
— Oh, grazie, padre mio! — sclamò il duca di Castro,
baciando con effusione la mano del vegliardo — voi
coronate uno de’ più caldi miei voti!
</p>

<p>
E si licenziò tutto pieno di contentezza
</p>

<p>
Quanto al Vitelli, l’astuto ne conosceva il debole
e sapeva benissimo quale il miglior lenocinio per adescarlo. — In
compenso della cessione del supremo
comando, gl’impromise la metà giusta di tutte quante
le prede ed il rapace capitan di ventura si mostrò
l’uomo più remessivo e condescendente che mai si
potesse.
</p>

<p>
Però, due dì dopo, dal Pontefice in persona, Pierluigi
Farnese venne publicamente confermato gonfaloniere
e capitan generale di Santa Madre Chiesa e
posto alla testa dello esercito pontificio, che, oltre
<span class="pagenum" id="Page_207">[207]</span>
Vitelli e gli altri capitani e colonnelli ricordati più
sopra, constava di ottomila fanti italiani raccolti fra
la peggio schiuma, di quattromila spagnuoli ceduti
da don Pedro di Toledo vicerè di Napoli, e di ottocento
tedeschi.
</p>

<p>
Con tale esercito, Pierluigi Farnese, si pose subito
in via per alla volta di Perugia.
</p>

<p>
Era il 13 aprile.
</p>

<p>
Le meraviglie grandi fatte dal papa a proposito
della improvisa resoluzione del figlio non erano senza
gravi cagioni, ad apprezzare adeguatamente le quali
basta conoscere, ne’ loro particolari, i precedenti di
costui.
</p>

<p>
Pierluigi Farnese era nato in Roma al tocco e un
quarto circa del diecinove dicembre 1503 — l’anno
istesso in cui si combatteva fra Andria e Quarata su
quel di Trani il famoso <i>XIII Pugilum Certamen</i>
cantato dal cremonese Marco Jeronimo Vida; l’anno
istesso, in cui papa Alessandro VI dei Borgia, vittima
vuolsi del suo proprio veleno, spirava al demonio, suo
patrono, l’anima scellerata; l’anno istesso, in cui la
lodevole opera unificatrice compiuta dalle malvage
arti del Valentino ricascava in isfascio per riaprire
il varco a’ Vitelli, a’ Baglioni, ai d’Appiano, a’ duchi
d’Urbino, ai signori di Camerino, di Pesaro, di Sinigaglia,
che, a mo’ di lupi, ripiombavono su gli aviti
domini.
</p>

<p>
Legittimato dieci anni dopo con Bolla di Papa Giulio
II dalla Rovere; si connubiò nel 1519 a donna
Gerolama di Luigi Orsini, conte di Pitigliano, ottima
e santa signora che visse poi sempre sequestre dal
mondo, tutta onninamente intesa alle pietose sue cure
di carità cristiana.
</p>

<p>
Un dissidio, a cagione della costei dote lo inimicò
<span class="pagenum" id="Page_208">[208]</span>
a’ suoi cognati, talchè collegatosi a Sciarra e Camillo
Colonna, che militavano contro la città eterna sotto
gli ordini del celebre contestabile di Borbone — si
mise al seguito di costui e prese parte a quel terribile
sacco di Roma, per cui, secondo il Berni,
</p>

<div class="poem"><div class="stanza">
<p class="i01"><span class="dotted">. . . . . . . . .</span> Non vide il sole</p>
<p class="i01">Più crudele spettacolo e più fiero</p>
<p class="i01">De la città del successor di Piero.</p>
</div></div>

<p>
E queste furono le sue prime armi: sanguinosa
aurora di assassinî, di stupri, di violenze e rapine,
in cui già si leggeva il tramonto; prognostico assai
men menzognero di quello che il ciurmadore suo
astrologo gli fece dappoi, quando gli predisse: «<i>Mors
tua erit naturalis, sed proveniet ex nimia humorum
ubertate, seu cattharali suffocatione aut nimio
coitu post crapulam</i>».
</p>

<p>
Viste le grandi sue prodezze nello scannare inermi,
vituperare le femine e rapinare l’altrui; gl’imperiali — ossia,
quella bulima di ladroni d’ogni sequenza
raccolti sotto le insegne dello avventuroso figliuolo
di Chiara Gonzaga — lo spedirono con altro dei loro
sul promontorio del Gargano, alla guardia di Manfredonia,
dove Camillo Orsini lo assalì dalla parte di
terra e, dalla parte di mare, gli si schierarono contro
venticinque galee, e dove — al dire del Guazzo — «attese
a ribattere con indicibil coraggio una sì
fiera tempesta, e da invittissimo capitano con tanta
valorosità, con tanta prudenza in tal assedio ritrovossi
che gli soldati, quai per offendere sua signoria
erano andati, con più loro danno che utile
si dipartirono».
</p>

<p>
Quindi, secondo ce ne ha lasciato scritto Monbrino
<span class="pagenum" id="Page_209">[209]</span>
Rosco da Fabriano nel suo <i>Poema dell’assedio e bellicosa
impresa di Firenze</i>, il principe Filiberto di
Oranges
</p>

<div class="poem"><div class="stanza">
<p class="i01">Lettere scrisse al signor del Farnese</p>
<p class="i01">Venisse con sua gente e belle imprese.</p>
<p class="i01">Era con le sue gente il signor detto</p>
<p class="i01">In Nocera di Napoli alloggiato</p>
<p class="i01">Duo milla seco havea ognun perfetto</p>
<p class="i01">Nell’arme e experto e pratico soldato</p>
<p class="i01">Qual subito ne venne assai diretto</p>
<p class="i01">Per obbedire el principal mandato</p>
<p class="i01">Passando valle pian cole e pendisi</p>
<p class="i01">Che arrivò un giorno alli confin d’Assisi.</p>
</div></div>

<p>
Ma poi? — Poi non stette guari a ritirarsi dallo
esercito «per essere stato casso dal marchese del
Vasto con ignominia della milizia».
</p>

<p>
E così — per allora tanto — si chiuse gloriosamente
la sua carriera militare.
</p>

<p>
Salito al trono pontificio Alessandro Farnese, suo
padre, assoluto da questi delle censure in cui era incorso,
per aver partecipato al sacco di Roma, e creato
prima signor di Montalto, poi di Frascati, quindi duca
di Castro, Nepi e Ronciglione, gonfaloniere e capitan
generale della Chiesa e, dallo imperatore Carlo V,
marchese di Novara; trasse egli sempre dappoi lieta
e tranquilla vita ne’ suoi domini, salvo il correre or
qua or là, vuoi spedito dal padre a complimentare
questo o quel principe, a montar macchine od a
sventare intrighi; vuoi trattovi dallo istesso suo sfrenato
disio di piaceri e di galanti avventure.
</p>

<p>
Più di due lustri erano così trascorsi dalle sue ultime
imprese guerresche, e però non aveva torto suo
<span class="pagenum" id="Page_210">[210]</span>
padre a stupirsi nel vederlo sì premuroso di ricacciarvisi
dentro.
</p>

<p>
Sotto quel suo intenso desiderio qualche gatta doveva
indubiamente covare.
</p>

<p>
E la gatta era mastro Pellegrino di Leuthen, o — per
dire più giusto — era la nostra giovine Bianca
della Staffa.
</p>

<p>
In qual modo?
</p>

<p>
Poche parole basteranno per spiegarlo a’ lettori.
</p>

<p>
Tre settimane dopo il suo ritorno nella città de’ Cesari
e dei Papi, Pierluigi era stato raggiunto dai
suoi figli e dalla nuora che aveva lasciato — come
vedemmo nella rôcca dei conti di Santafiora. — Secoloro
giungeva pure il Trentacoste da Camerino,
con le sue dodici barbute, e gli recava una missiva
del sedicente numismatico tedesco, nella quale questi
gli esponeva aver esplorato tutte le circostanti campagne,
terre e castella, senza che nè dell’uomo dalla
buffa calata, nè del gigantesco familiare de’ Camia,
nè di madonna Olimpia Marazzani, nè di Bianca della
Staffa, gli fosse riuscito raccogliere il più piccolo
indizio.
</p>

<p>
Pierluigi — per quanto glie ne costasse — dovette
però mettere il cuore in pace e renunziare alle vagheggiate
speranze di rappresaglia e di vendetta.
</p>

<p>
Senonchè il mattino del giorno istesso in cui lo vedemmo
recarsi a sollecitare dal padre il comando delle
milizie raunate contro Perugia, il degno Pellegrino
di Leuthen era giunto improviso ad annunziargli che
Bianca trovavasi appunto in questa città.
</p>

<p>
Ciò che non avevan potuto le perlustrazioni, le indagini,
le astuzie, il caso puro e semplice glie lo aveva
fatto scuoprire.
</p>

<p>
Nel transitare da Firenze a Roma, s’era soffermato
<span class="pagenum" id="Page_211">[211]</span>
per alquante ore in quella città; su la piazza maggiore
aveva travisto Terremoto: pedinandolo, lo aveva
seguito sino alla casa dov’era domiciliato e quivi — presa
voce — risaputo che, insieme a lui, trovavasi
pure la sua giovine signora, la quale, da vari mesi,
aveva ricetto presso il proprio zio, messer Bartolomeo
della Staffa, uno de’ più danarosi ed influenti di tutta
Perugia.
</p>

<p>
Ed ecco qual era stato il recondito movente che
aveva trasfuso in Pierluigi Farnese tanto belligero
ardore.
</p>

<div class="chapter">
<p><span class="pagenum" id="Page_212">[212]</span></p>

<h3 id="cap24"><span class="smcap">Capitolo XXIV.</span>
<span class="smaller">I Venticinque.</span></h3>
</div>

<p>
Dacchè la furberia sacerdotale ebbe studiato lo espilatorio
sistema delle decime, dacchè — vale a dire — la
vecchia terra gira intorno a’ suoi poli e che esistono
sudditi e governi, le principali scaturigini del
malcontento di quelli verso di questi, crediamo noi
abbiano sempre risieduto ne’ publici gravami; e tanto
più esclusivamente se risaliamo a quando certi sentimenti
di nazionale amore e d’individuale dignità ed
i conseguenti diritti a libertà ed uguaglianza non erano
tampoco in germe nel cervello umano.
</p>

<p>
Di que’ giorni pròtasi di tutte le ribellioni furono
quasi sempre i balzelli.
</p>

<p>
Ed uno — il soprassello sul sale — lo era appunto
stato de’ gravi avvenimenti che Perugia andava
incubando.
</p>

<p>
La vetusta città dell’Umbria, che le sacre consuetudini
edilizie della estrusca lucumonìa, ond’era stata
duodena frazione, avevano eretto a cavaliero di due
colli tra il Tevere e il Trasimeno; non aveva assolutamente
voluto saperne di quello aumento di gravezza,
«fermamente deliberata — come i suoi <i>patres
artium</i> ne scrivevano a’ spoletini — prima supportare
<span class="pagenum" id="Page_213">[213]</span>
ogni estremo supplicio, che condescendere all’impie
voglie, et injuste dimande, che universalmente
i populi aggravano.»
</p>

<p>
A più riprese — come il vedemmo — i perugini
avevano spedito oratori al pontefice, affinchè — in
considerazione de’ loro privilegi — li esonerasse da
quella nova gabella; ma — non approdando mai ad
aversi in risposta che minatori comandamenti e censure — finirono
a perdere ogni pazienza e a buttarsi
per quella via che doveva brevemente condurli all’aperta
rivolta.
</p>

<p>
Profittando, intanto, della minchioneria del vicelegato
Aligerio, ch’era bonario oltre del convenevole
gli proposero il partito, ch’egli assentì, di convocare
un consiglio generale, il quale nominasse cinque rappresentanti
per ognuno de’ cinque rioni della città
deputati a trattare del rincarimento del dazio.
</p>

<p>
E il 26 marzo, raunatosi il popolo nelle chiese principali
delle cinque porte, ch’erano: San Domenico,
per porta San Pietro, San Fiorenzo, per porta Sole,
Sant’Agostino, per porta Sant’Angelo, San Francesco per
porta Santa Susanna, e Santa Maria de’ Servi, per porta
Borgne, e fatte le votazioni; riuscirono eletti, pel primo
rione: Giovanni Oraziani, Lorenzo Maria Baglioni,
Bartolomeo di Monte Vibiano, Ciancio Ceccarini e
Benedetto Tucci, detto <i>il capitano Bettuccio</i>; pel secondo:
il dottore Pier Filippo Mattioli, Bernardino
Montesperelli, Malatesta Ranieri, Nicolò Tei ed Alberto
di Guidantonio; pel terzo: Vincenzo degli Arcipreti
e della Penna, Cornelio degli Oddi-Novelli, Mariano
Felice de’ Bizzocchetti, Cesare de’ Merciari e
Bartolomeo della Staffa e degli Armanni — lo zio
della nostra Bianca: pel quarto: Francesco Maria
degli Oddi, Giulio della Corgna, Tindaro degli Alfani,
<span class="pagenum" id="Page_214">[214]</span>
Bernardo Dionigi e Giangirolamo, detto <i>il Guascone
de’ Franchi</i>; e pel quinto: il dottor Marcantonio Bartolini,
Annibale Signorelli, Polidoro Baglioni, Borgia
Sulpizj e Marco Barigianni, che fu poi sostituito da
Marco di Boncambio Boncambi.
</p>

<p>
Il dabben prolegato, che s’era avuta la stoltizia d’annuire
a simile popolare manifestazione, s’accorse
bentosto d’essersi scavata da sè medesimo la fossa. — I
Venticinque, che — non a pena eletti — s’erano
pomposamente fregiati del clamoroso titolo di <i>difensori
della giustizia di Perugia</i>, s’addestrarono subito
a scalzarlo d’ogni autorità: pretesero consegnasse
loro le chiavi della città; vollero aprire e leggere
prima di lui gli stessi messaggi governativi a lui personalmente
diretti; attalchè il pover’uomo, sopraffatto
dallo impreveduto, sbigottito dalla mala piega che
pigliavan le cose, conscio omai di aver incapato in
un grosso sproposito; giudicò prudente allontanarsi
alla chetichella dalla città e tôrsi così via dal ginepraio.
</p>

<p>
I Venticinque, rimbalditi, s’insediarono nella Udienza
della Mercanzia e del Cambio, ch’era in piazza di
Sopramuro nel pianterreno del palazzo del Priorato
e scrissero a Fuligno, a Todi, ad Assisi, a Trevi, a
Spoleto, eccitandone i cittadini a collegarsi loro per
«resistere alle tyranniche voglie;» ma null’altro
conseguirono che vane parole. L’ultima delle mentovate
città spinse anzi la mala parata sino ad inviarne
la lettera allo stesso pontefice.
</p>

<p>
Non però i Venticinque si disanimarono. — Sbalzato
di seggio il capo de’ priori Alfano Alfani e tratto
in carcere il dottor Giambattista Petrucci da Bevagna,
perchè — nella loro prudenza — s’erano chiariti avversi
alla sedizione; posto in luogo di quello Brunoro
<span class="pagenum" id="Page_215">[215]</span>
Crispolti, con Cecchino Perinelli secondo priore; mutarono
di sana pianta le istituzioni della città; non
lasciarono che uno solo dei tre uditori di Rota: ordinarono
che i delitti si riconoscessero dal Priorato
col loro istesso concorso e le pene a publico benefizio;
riavvocarono l’entrate del Chiusi e del Trasimeno,
delegandovi ministri e controllori a nome del comune;
nominarono un tesoriere ed un sindaco e coniarono
que’ ducati e quattrini con da una parte, Sant’Ercolano,
patrono della città, e dall’altra il simbolo della
croce fiorita, che nella leggenda portavano scritto
<span class="smcap lowercase">PERUSIA CIVITAS CRISTI</span>, come a significare il carattere
divino ch’erasi voluto dare alla rivolta.
</p>

<p>
Da un lato, un pontefice che, — prevalendosi degli
attributi suoi di buono e solerte pastore — voleva ad
ogni costo le pecorelle smarrite rientrassero all’ovile,
per aver agio di tonderle bellamente e magariddio
scorticarle e — siccome, malgrado i suoi richiami,
s’impuntavano a brucare errabonde per l’erta dei
colli — che s’apprestava a sguinzagliar loro addosso
i suoi bravi mastini, bigi tanto da scambiarsi facilmente
co’ lupi, e li aizzava così che — a’ fatti — dovevano
parer tali daddovero e non badare pel minuto,
se, nel rincorrere le agnella riottose, talune ne
addentassero e ne sbranassero anche. — E tutto ciò
nel nome del Signore, <i>ad majorem Dei gloriam</i>, per
una gretta question di quattrini, per la incocciatura
di un miserabile soprassello, ch’egli stesso dovette
quindi a poco abbandonare, per sostituirvi la imposta
diretta del <i>sussidio</i>, che già gli spagnuoli avevano
intromesso a Milano, col nome di <i>mensuale</i>, ed a
Napoli, con quello di <i>donativo</i>. — E mentre oggi e
si strilla e si strepita, e si protesta, quasi ci levassero
gli occhi o ci scuoiassero vivi, perchè — se
<span class="pagenum" id="Page_216">[216]</span>
non paghiamo le tasse — un percettore laico ci manda
ad appignorare il mobilio, a sequestrare le merci, ad
ipotecare gli stabili, e ce li vende al publico incanto,
e null’altro ci fa — alla resa de’ conti — se non costringerci
con bel garbo, a compiere il nostro dovere
di buoni cittadini, senza nè un rimbrotto, nè uno
sfregio, nè una villania, nè tampoco quel bricciolino
di carcere, che forse ci meriteremmo; allora un rappresentante
in terra di quel Dio, che le pagine vangeliche
ci dicono tutto amore, misericordia, perdono,
non solamente scaraventava contro i suoi sudditi morosi
ogni flagello di guerra, ma li malediceva eziandio
in loro stessi, ne’ loro ascendenti, ne’ loro discendenti,
sino alla decima generazione.
</p>

<p>
Dall’altro, un popolo che invocava in aiuto Cristo
contro il governo del suo Vicario.
</p>

<p>
Antitesi strane d’irreligione e di fede!
</p>

<p>
Ma non s’era più a’ tempi di papa Gregorio VII,
quando una scomunica maggiore sbalestrata dalle soglie
della basilica vaticana era bastevole per addurgli
a’ piedi umile e guagnolante, come cagnuolo frustato,
un possente imperator di Lamagna, che — scalzo, nudo
il capo, co’ ginocchi tra la neve — ne implorava per
tre giorni consecutivi il perdono.
</p>

<p>
Già, dugento anni prima il figlio della siciliana Costanza,
quel Federico II di Hohenstauffen, che — italiano
di cuore come di nascita — gittava le prime
radici del nostro dolcissimo idioma, poetando con
Ciullo d’Alcamo, co’ suoi sterponi Enzo e Manfredi
e col suo protonotario Pier delle Vigne; aveva cominciato
ad aprir gli occhi delle popolazioni mercè i
tanti studi disseminati per la penisola ed appreso loro
in qual conto si dovessero tenere le minacce e le ire
papali, egli che scriveva al pontefice: «Tu vivi unicamente
<span class="pagenum" id="Page_217">[217]</span>
per mangiare; su i vasi e le coppe d’oro
hai scritto <i>io bevo, tu bevi</i>; e così spesso ripeti il
passato di questo verbo, che quasi rapito al terzo
Cielo, parli ebraico, greco, latino; piena l’epa, ricolmo
il sacco, allora ti credi seduto su l’ali dei
venti, e che l’impero ti sia sottomesso, e che i re
della terra ti portino doni, e che ti servano tutte
le genti:» egli che al sentirsi dichiarato da papa
Innocenzo IV ateo, epicureo, sacrilego ed eretico,
scomunicato e scaduto dal trono, chiese gli si recasse
la corona e — come sei secoli dopo il primo
napoleonide — se la pose in capo, sclamando: «Guai
a chi me la tocca!»; egli che a Nocera de’ Pagani
fece diroccare una chiesa per erigervi sopra un palazzo,
e, dov’era l’altare maggiore, ivi aprir le
latrine.
</p>

<p>
Ed a’ giorni di cui ragioniamo l’autorità spirituale
de’ papi era però sì scassinata e pencolante che ben
conveniva puntellarla con le picche de’ fanti italiani,
gli scoppietti de’ raitri e gli archibugi de’ lanzichenecchi,
se la si voleva tuttavia far servire a’ temporali
interessi.
</p>

<p>
Ed ecco il come i buoni perugini osassero ribellarsi,
ed il perchè papa Farnese si raccomandasse
alla persuasione delle armi per recondurli a far senno.
</p>

<p>
I Venticinque — risaputo dello avvicinarsi di Pierluigi — spedirono
il dottore Giulio Oradini e Girolamo
Comitoli a sollecitare l’imperatore Carlo V, che
trovavasi in Anversa a sedare, a sua volta, la ribellione
flaminga, perchè s’intromettesse mediatore di
pace; ma il proverbio che lupo non mangi lupo era
probabilmente in onore anche a que’ giorni, sicchè
l’astuto monarca fece le orecchie da mercante e se
ne lavò le mani. — Unico ausilio de’ perugini rimaneva,
<span class="pagenum" id="Page_218">[218]</span>
quindi, il loro compatriota e fuoruscito Ridolfo
Baglioni, che tenevasi al soldo di Cosimo de’ Medici,
duca di Firenze. Annibale Signorelli si recò presso di
lui in nome de’ compaesani scongiurandolo ad accettare
il generalato delle loro forze. Ned egli si fece
troppo pregare. Senonchè pose tre condizioni, su per
giù quelle famose del Triulzio, armi, vettovaglie e
paghe sicure, che torna a dire: danari, danari, e poi
danari.
</p>

<p>
Per metterne assieme il maggior dato possibile, i
Venticinque si appigliarono ad ogni maniera spedienti:
mandarono a pegno le suppellettili e gli argenti del
Magistrato; imposero straordinari balzelli, il che fece
dire al popolino essere scampati da Scilla per precipitare
in Cariddi, e riuscirono così a raggruzzolare
un cinquantamila di scudi.
</p>

<p>
Ma intanto Pierluigi Farnese, col legato monsignor
Cristoforo Jacobacci, era giunto a Fuligno.
</p>

<div class="chapter">
<p><span class="pagenum" id="Page_219">[219]</span></p>

<h3 id="cap25"><span class="smcap">Capitolo XXV.</span>
<span class="smaller">«Perusia Civitas Cristi».</span></h3>
</div>

<p>
Rompeva l’alba dell’8 aprile 1540, che era il secondo
giovedì dopo Pasqua, ed una fitta di popolo
d’ogni condizione — partendosi dall’arco di Augusto
presso la porta Sant’Angelo — scendeva giù per la
via nuova dalla parte soprana a quella di sotto della
città, riversandosi ad oriente verso porta Sole, per
arrestarsi prima sul largo della fontana, dov’era la
podesteria, la corte di giustizia, le carceri ed il ginnasio,
e quindi in piazza di Sopramuro, dove la cattedrale,
il palazzo del priorato e le case della famiglia
Alfani.
</p>

<p>
Precedeva la numerosa accolta, lunga ed interminabile
processione d’uomini in bianco sacco, alla testa
della quale cavalcava il priore, messer Brunoro Crispolti,
recando in mano, s’un guancialetto di ormesino,
le chiavi della città, e seguito dal vice priore,
dai Venticinque, dal podestà, dall’auditore di Rota,
dai capitani dell’armi e da molto numero di cavalieri
e di gentildonne.
</p>

<p>
Fra queste notavasi la nostra Bianca. Ella camminava
al fianco delle sue due cugine, le figlie di messer
Bartolomeo di Giovan Bernardino della Staffa,
<span class="pagenum" id="Page_220">[220]</span>
uno de’ Venticinque, il più ricco, il più generoso, il
più influente ed insieme il più caldo dei ribelli.
</p>

<p>
Su la porta meridionale del duomo sorgeva un
grande crocifisso di legno nero collocatovi espressamente
perchè servisse alla solenne consacrazione della
città e che attualmente può vedersi ancora entro una
speciale cappella di quel magnifico tempio: e fu verso
di quello che si diresse la folla processionante.
</p>

<p>
Ivi giunta, il priore smontò d’arcione e — riprese
dal collega le chiavi che gli aveva rimesso scavalcando — andò
a deporle a’ piedi della croce, indicando
così come Perugia, che non voleva più saperne del
più o meno alto dominio di un sovrano di questa terra,
imitava la sublime sì, ma poco pratica idea mandata
ad effetto tredici anni prima da’ fiorentini, con lo affidarsi
alla diretta tutela del Redentore.
</p>

<p>
Compiuta quella pia cerimonia e mentre gli uomini
in cilicio si genuflettevano salmodiando intorno intorno
al crocefisso, uno dei gentiluomini, che facevano codazzo
ai Venticinque, balzò su la scalea, che ammetteva
alla chiesa e — voltosi al popolo affollato:
</p>

<p>
— Fratelli — gridò loro con accento ispirato — ascoltatemi!
</p>

<p>
Tutti gli si accalcarono in giro premurosamente.
</p>

<p>
Era egli il giovane Mario di Lucalberto Podiani
d’una delle famiglie meglio estimate della città.
</p>

<p>
— Ascoltatemi — ripetè egli, come s’avvide che gli
si prestava attenzione — giorno per noi più solenne,
più decisivo di questo non s’è mai dato!.... sinora i
nostri anziani si sono limitati a piegar le ginocchia,
a pregare, a formolare proteste; ma, da questo giorno,
noi ci prepariamo a combattere e a combattere nel
divino nome di Cristo!... è una lotta a cui ci accingiamo:
lotta ardita, disastrosa forse, temeraria
<span class="pagenum" id="Page_221">[221]</span>
certo, ma sempre santa contro la più iniqua, la più
odiosa delle soverchierie!...... spregiando le nostre
guarentige, sconoscendo i nostri privilegi, soppeditando
i nostri diritti, non la intangibile persona
del Sovrano Pontefice, ma i malvagi suoi consiglieri,
ma quei geni malefici sotto maschera sacerdotale,
che Satanasso ha posto a’ fianchi della cattedra
di San Pietro, perchè cospirino a sua rovina,
perchè lavorino a scredito, a detrimento, a sfacelo
della religione de’ nostri padri: vogliono assolutamente
farci curvare la testa, umiliarci, avvilirci, calpestarci
e, perchè noi, forti in coscienza del nostro
buon dritto, rifiutiamo sudditanza ed infrangiamo
il violato patto di fede ligia, e’ mettono assieme bandiere
e battaglie di efferati mercenarî da spingerci
addosso e sperano dalla forza brutale ciò che la ragione
e la giustizia loro non consente!.... ma, per la
croce d’Iddio, quando s’è gustato un momento solo il
soavissimo frutto della libertà, ogni più rude sacrificio
ha da sembrarci leggero per difenderne la pianta
e, nel santo nome del Redentore, noi la difenderemo!...
l’onore e il decoro nostro ci hanno ad importare anche
più della vita, perocchè in essi stiano il decoro
e l’onor della patria! figuriamoci che cotesta vendereccia
accozzaglia di venturieri spagnuoli, italiani e
tedeschi, di ladroni d’ogni paese che la Rota Apostolica
avventa contra di noi, siano come que’ iattanti
francesi che il superbo re Carlo VIII voleva introdurre
di viva forza in Fiorenza con l’arme inastata,
e, al paro del grande Piero Capponi gridiamo loro, a
nostra volta: se voi suonerete le vostre trombe, e noi
daremo nelle nostre campane!...
</p>

<p>
Il popolo scoppiò in un urlo d’approvazione.
</p>

<p>
— Le città de’ dintorni — continuò l’oratore — Fuligno,
<span class="pagenum" id="Page_222">[222]</span>
Assisi, Città-di-Castello, Città-della-Pieve, Nocera-Camellaria,
Trevi, Todi, Spoleti, stanno per imitare
l’esempio nostro; gli osservandissimi signori di
Siena consentono a rifornirci del sale; Bologna c’inanima
alle difese e ci consiglia a non cedere; il serenissimo
signor duca di Fiorenza c’impromette suo
aiuto; messer Ridolfo Baglioni non può tardare a
giungere con le sue genti di guerra; Cristo è con
noi; dunque.... coraggio, fratelli e quanti sentano carità
cittadina, quanti nutrano dignità d’uomini, quanti
abbiano braccio non attrappito da età, da malanni o
da vergognosa paura, impugnino un’arme qual sia e
si dispongano a combattere, a morire per la loro terra
natale!
</p>

<p>
Un altro grido entusiastico della folla accolse queste
parole, con le quali il giovine Podiani diè termine
alla sua concione.
</p>

<p>
Nel punto istesso, un guerriero tutto in armi si
slanciò al suo fianco e — volgendosi a’ signori del
Magistrato che si teneano in prima linea:
</p>

<p>
— Intanto — disse loro — io, che non sono perugino
e cui non scalda carità di patria, ma solo odio
e vendetta, vengo ad offrirvi la mia mano, la mia
spada e il mio sangue!
</p>

<p>
— Voi? — sclamò attonito messer Brunoro Crispolti — e
chi siete voi, dunque?
</p>

<p>
— Uno straniero — soggiunse il sopravenuto — poco
vi prema il mio nome che nulla potrebbe impararvi...
vi basti che io domando combattere con voi
e per voi contra dei vostri nemici!
</p>

<p>
— E se fosse uno spione — buccinò a fior di labra
il cronista Boncambi, forse il più meticoloso e prudente
de’ Venticinque.
</p>

<p>
— No, messere — gli rispose subito lo sconosciuto,
<span class="pagenum" id="Page_223">[223]</span>
che se non inteso, aveva indovinato il suo dubio — e
a quiete e securtà vostra vi propongo un mallevadore.
</p>

<p>
— Quale? — interrogò il capo del magistrato.
</p>

<p>
— La nepote d’uno de’ vostri maggiori — continuò
lo straniero — madonna Bianca della Staffa.
</p>

<p>
— Bianca — fece Bartolomeo della Staffa, dando
un passo inanzi allo udir profferire quel nome e,
della mano, accennò alla nipote d’accostarsi.
</p>

<p>
Questa si staccò dalle cugine e — tutta timorosa e
confusa, perchè vedevasi fatta oggetto della generale
attenzione — si avanzò sino al piede della scalea.
</p>

<p>
— Tu conosci costui? — le chiese allora lo zio, indicandole
lo straniero.
</p>

<p>
Bianca lo affisò in volto in atto di stupore e rimase
alcuni istanti a contemplarlo, senza far verbo.
</p>

<p>
I penitenti, genuflessi intorno alla croce, avevano
smesso le loro salmodie: il popolo s’era chiuso in
quello ansioso silenzio che è tutto particolare della
aspettazione.
</p>

<p>
L’incognito frattanto sorrideva gentilmente del palese
imbarazzo di Bianca e:
</p>

<p>
— Non è dalle sembianze — ripigliò a dire — che
madonna mi possa riconoscere: ella non le ha mai
scôrte che celate dal ferro di una bruna visiera...
</p>

<p>
— Oh, sì, sì! — lo interruppe premurosa la giovinetta.
</p>

<p>
E — stringendo la mano a Bartolomeo, con una
effusione di gioia, che le si leggeva scritta su tutto
il bel volto:
</p>

<p>
— È lui, zio! — soggiunse — quello istesso di cui vi
dissi al mio arrivo; quello istesso che m’ha aiutato a
tormi di casa i Santafiora; quello stesso, cui, non
ha guari rinviaste il cavallo e la somma che giovarono
<span class="pagenum" id="Page_224">[224]</span>
me ed il mio servo per trarre sin qui... è il mio
salvatore: il Cavalier Nero!
</p>

<p>
Un mormorio misto di ammirazione e di un non
so che di misteriosa paura percorse la folla.
</p>

<p>
Tutti gli occhi erano rivolti su lo sconosciuto.
</p>

<p>
Quel nome di <i>Cavalier Nero</i>, che rispondeva sì
bene al bruno colore della sua armatura ed alle fosche
tinte della sua carnagione, non mancava di produrre
una profonda impressione, massime sul popolo
minuto sempre proclive allo strano ed al superstizioso.
</p>

<p>
— Ebbene — soggiunse allora Bartolomeo della
Staffa superando la breve distanza, che lo separava
dallo straniero, e porgendogli la mano — qualunque
sia il vostro nome e la patria vostra, o messere, io
vi professo viva e schietta riconoscenza per quanto
avete fatto per quest’amatissima congiunta mia... chi
adopera come voi, non può nodrire che nobili sensi....
amico nostro voi lo siete di certo, poichè ce ne porgeste
già prova.... però il desiderio vostro sarà sodisfatto!
</p>

<p>
Ed elevando anche più la voce, acciò meglio lo intendessero
ed i suoi colleghi ed il popolo:
</p>

<p>
— Io stesso mi porto vostro mallevadore, e voi
combatterete con noi e per noi, per la più giusta e
santa delle cause!
</p>

<p>
— Viva messer della Staffa! — strillò il popolo ad
una voce.
</p>

<p>
— Grazie, messere! — fece l’incognito, inchinandosi — io
non domando che d’essere posto in prima
linea, dove sia più caldo il pericolo.
</p>

<p>
— E così sarete! — s’intromise il priore — se i
papalini sieguono, com’è certo, la via di Fuligno, chi
primamente n’ha a sostenere il cozzo e gli attacchi
dev’essere Castel Torsciano.... voi, con Andrea d’Arezzo
<span class="pagenum" id="Page_225">[225]</span>
e Ascanio della Corgna, potrete esser terzo ad
assumerne le difese.... vi piace?
</p>

<p>
— Nulla saprei chiedere di meglio!
</p>

<p>
E data tale risposta — il Cavalier Nero si tolse
al gruppo, che lo circondava, e scese i gradini della
scalea, per presentare i suoi ossequi alla giovine
Bianca ed alle sue cugine.
</p>

<p>
Gli uomini in cilicio ricominciarono ad intonare
i monotoni loro canti.
</p>

<p>
Il fitto della popolaglia assembrata s’andò — poco
a poco — diradando.
</p>

<p>
La solenne consacrazione di Perugia al Redentore
era compiuta.
</p>

<div class="chapter">
<p><span class="pagenum" id="Page_226">[226]</span></p>

<h3 id="cap26"><span class="smcap">Capitolo XXVI.</span>
<span class="smaller">L’esercito di Santa Madre Chiesa.</span></h3>
</div>

<p>
Ma, nel medesimo tempo — come abbiam detto — Pierluigi
Farnese si avvicinava.
</p>

<p>
Traendo via per la strada, che è tra Campagnano
e Castelnuovo di Porto, tra Civita Castellana e Poggio
Mirteto, tra Narni e Rieti, tra Cascia e Spoleto,
fra Trevi e Montefalco, passando per Fuligno, era
giunto sul monte degli Angioli presso d’Assisi, dove
aveva posto il suo quartier generale.
</p>

<p>
Il sistema militare de’ tempi si andava grado grado
modificando sì per la importanza sempreppiù prevalente
delle armi da fuoco, sì per le profonde e radicali
riforme suggerite dall’<i>Arte della guerra</i> di quello
ingegno versatile ed aquilino — uom di stato e filosofo,
critico ed istoriografo, dramaturgo e stratega
ad un tempo — che, per quattordici anni consecutivi,
tenne i registri della Magnifica di Firenze.
</p>

<p>
Comprendendo tra’ primi di quanto danno e pericolo
tornasse lo affidare la sorte delle imprese guerresche
a’ condottieri e capitani di ventura; aspirando
a costituire eserciti nazionali, onde opporre al tristo
spettacolo di mercenarî stranieri la forza morale di
italiani, che convincessero il prisco valore non essere
<span class="pagenum" id="Page_227">[227]</span>
interamente estinto fra noi; Niccolò Macchiavelli
aveva proposto di combinare assieme i due sistemi
della falange macedone e della legione romana,
dando picche alle prime linee per respingere gli assalti
della cavalleria e buone spade alle altre; di surrogare
a’ fortilizî i campi trincerati ed i rapidi e decisivi
attacchi alle lunghe e cautelose evoluzioni; di meglio
regolare e distribuire le marce ed — anzichè scindere
i corpi in avanguardia, battaglie e retroguardia,
come si usava — di far precedere e seguire qualche manipolo
di cavalli, mentre il grosso avanzasse in colonne
serrate e parallele: idea cotesta non desunta dagli antichi
e che formò poi una delle glorie di quell’altro genio
non meno versatile ed eminentemente guerriero
di Federico II di Prussia.
</p>

<p>
Fu il Macchiavello a preconizzare le <i>landwher</i> e
le <i>landsturm</i>, col voler sottomettere tutti gli uomini
fra i diecisette e i quaranta al <i>deletto</i>, o coscrizione,
sicchè tutti a un bisogno, potessero prendere le armi,
nè però queste fossero professione speciale di alcuno;
tutti il sentissero come un dovere santo, nè però corressero
alle fila con improvido ardore; — egli a porre
una gerarchia di gradi ben proporzionata alle facoltà
dell’uomo e delle masse, ad assegnar tamburi, vessilli,
pennacchi, colori ed altri distintivi opportuni a
conservar l’ordine; — egli finalmente, a far tradurre
in atto dalla Signoria buona parte de’ suoi dettami,
con l’armare diecimila contadini, cui dètte abito uniforme
biancorosso, armi e suoni a modo de’ svizzeri
e tedeschi e che s’esercitavano ogni giorno festivo nel
comune e due volte l’anno in grandi mostre generali,
come adesso le nostre milizie della provincia e
del comune, sostituite alla riserva ed alla guardia
civica.
</p>

<p>
<span class="pagenum" id="Page_228">[228]</span>
</p>

<p>
Malgrado ciò — in molta parte d’Italia — l’antico
sistema, comecchè imbastardito, era pur tuttavolta
in onore.
</p>

<p>
Ricchi, occupati di arti, di industria, di traffico,
gl’italiani non avevano nè tempo, nè voglia di mettersi
soldati, preferendo vederseli condotti sul mercato,
quasi derrate dell’Arabia e dell’India: ed erano
gente senza morale nè sentimento, perchè mestieranti,
la cui viltà rendeva sempreppiù spregevole l’uso dell’armi
e tra la nazione e l’esercito inalzava una insormontabile
barriera.
</p>

<p>
I grandi condottieri su lo stampo di Braccio e di
Sforza erano finiti: non rimanevano più che abietti
mercenarî, puri masnadieri, assoldati oggi a combattere
quello per cui campeggerebbero domani, feroci
quando lontano il pericolo, coraggiosi solo nella speranza
della preda, iattanti, spavaldi molto più a parole
che non a fatti. — Solo un momento si tardassero
le paghe, e subito rompevano obbedienza, arrestavano
il capo, spesso lo costringevano ad azzuffarsi
in circostanze disopportune, nell’unico intento di riuscire
al saccheggio. Del quale — per poco una terra
si fosse difesa — pretendevano al dritto, sicchè talvolta
se ne pattuiva il riscatto prima ancora di acquistarla,
o la si vendeva ad un appaltatore, come
fecero gli spagnuoli nel 1530, che — al dire del Varchi — «vendettero
il sacco d’Empoli per cinquemila
ducati a Baccio Valori, che, alquanti mesi da poi,
mettea sequestro su quel comune, e arrestava alcuni
terrazzani per averne certi resti.»
</p>

<p>
Siffatte bulime formavansi a mo’ di tarsio o musaico
d’ogni maniera de’ più birbeschi elementi: spagnuoli
traditori, maestri nello insinuarsi carponi tra picca e
picca e, tutelati dal loro invulnerabile brocchello, pugnalare
<span class="pagenum" id="Page_229">[229]</span>
il nemico; svizzeri sempre disposti a passare
con arme e bagaglio alla fazione avversaria per qualche
quattrino di maggior soldo fosse loro promesso; — raitri
e lanzichenecchi tedeschi, lerci, beoni, impazienti
d’ogni disagio, che si ugnevano mani e ferri
col grasso de’ cadaveri nemici, e si trascinavano dietro
prigionieri, uomini e donne, giovani e vecchi, legati
fra loro alle code de’ cavalli e spinti a suon di calci
e frustate; ladroni, che disertavano ogni tratto per
trasportare a casa loro il bottino, attalchè «<i>il n’estoit
jour qu’il ne se desrobast trois ou quatre cens
lansquenetz qui ammenoient beufz et vaches en
Almaigne, lictz, bledz, soyes à filer et autres
ustensilles;</i> — » stradioti reclutati fra gli albanesi
accasati nel reame di Napoli, cavalieri feroci, che — armati
di spada, di mazza e d’un lungo bastone ferrato
a due capi, con la cotta di maglia ed un morione
senza visiera nè cresta — si battevano ad oltranza,
mai concedendo quartiere; — fantaccini nostrali,
comandati a ragion d’un uomo per casa e
pagati un tanto il giorno; — e villani, che doveano
prestarsi a’ trasporti, preparare le vie, le spianate, le
trincere, ed anche far le guardie nelle rôcche e tener
saldo al caso finchè giungessero i soccorsi.
</p>

<p>
E di non dissimile accozzaglia componevasi appunto
l’esercito che Santa Madre Chiesa aveva affidato
al suo Gonfaloniere e Capitan Generale per militare
contro Perugia.
</p>

<p>
E nonpertanto, in quel ridente mattino d’aprile, la
lunga, interminabile striscia di uomini, di cavalli, di
salmerie, che dall’imo annebbiato della vallea, saliva
tortuosa sino al culmine aprico di monte degli Angioli,
offriva un vago, pittoresco spettacolo.
</p>

<p>
A chi avesse potuto contemplarla dall’alto al basso
<span class="pagenum" id="Page_230">[230]</span>
librato nello zenit su l’ale di qualche favoloso ippogrifo,
sarebbe parsa uno di quelli immani serpenti
delle foreste d’America dalla pelle variegata e dalle
squame a metallici riflessi, tanto era mista e diversa
per fogge strane ed eteroclite, per colori cupi e smaglianti,
e svolazzo di piume, e scintillio di gemme, e
lucicar di spade e di cimieri.
</p>

<p>
La natura, inconscia o beffarda, sembrava accogliere
quel minaccioso apparato di guerra col suo
più voluttuoso sorriso.
</p>

<p>
Primavera le ridava la giovinezza.
</p>

<p>
L’aria mobile e frizzante rapiva alle pinete i loro
acri profumi; un biancastro vapore leggero e diafano,
come que’ veli di Coo che avvolgevano cento volte le
nudità senza occultarle, mitigava lo sfolgorante azzurro
del cielo; la terra si schiudeva a’ primi germi,
rorida, imbalsamata, come la vergine che sorrida al
suo primo amore.
</p>

<p>
Nel monistero, annesso al tempio di Santa Maria
degli Angioli, dov’era già quella <i>Porziuncula</i>, da cui
uno de’ primi a balbettare il dolce idioma italiano,
San Francesco d’Assisi, poetava:
</p>

<div class="poem"><div class="stanza">
<p class="i01">Nulla donca oramai più mi riprenda</p>
<p class="i01">Se tale amore mi fa pazzo gire.</p>
<p class="i01">Già non è core che più si difenda....</p>
<p class="i01">Pensi ciascun come cor non si fenda,</p>
<p class="i01">Fornace tal come possa patire....</p>
<p class="i05">        Data m’è la sentenza</p>
<p class="i05">        Che d’amore io sia morto;</p>
<p class="i05">        Già non voglio conforto</p>
<p class="i05">        Se non morir d’amore!</p>
</div></div>

<p>
colà aveva preso stanza, col legato monsignor Jacobacci,
il duca Pierluigi Farnese, insieme al suo stato maggiore,
<span class="pagenum" id="Page_231">[231]</span>
il quale non componevasi solo de’ comandanti
supremi, che ci accadde già menzionare, ma anche
de’ suoi capitani particolari, che — oltre al Tomasoni
da Terni ed al Trentacoste da Camerino, a noi
già noti — erano Antonio da Cortona, Marcantonio
da Castello, Giulio d’Ascoli ed il Bombaglino di Arezzo.
</p>

<p>
A costoro aggiugnevasi un giovinetto ed imberbe
ufficiale, che Pierluigi aveva da poco assoldato.
</p>

<p>
Era un piccolo omettino, gracile, dilicato, tutto in
abito di velluto nero alla spagnolesca, con una semplice
cotta di maglia, una barbuta brunita ed una
spada sottile, che nulla aveva di maschio fuorchè gli
occhi neri, sdegnosi, lucicanti.
</p>

<p>
I suoi colleghi — un po’ per ischerno, un po’ in
ossequio alle gentili sue forme — lo chiamavano capitano
<i>Tre-Grazie</i>.
</p>

<p>
Egli non aveva comando; ma era addetto al servizio
personale del duca.
</p>

<p>
Fu alla presenza e col sussidio di costoro, che Pierluigi — sentite
le spie, tra le quali primeggiava il
nostro Pellegrino di Leuthen — tenne il suo preliminare
consiglio di guerra.
</p>

<p>
La strategia d’allora consisteva in ben poca cosa:
tormentare, taglieggiare, spelazzare il nemico quanto
più si potesse e indurlo gradatamente alla disperazione.
</p>

<p>
Però ciascun comandante di corpo ricevette commessione
di sbandare le proprie genti per le campagne
circostanti a Perugia e d’inviare trombette alle
terre, intimando loro la resa e — dove subito non
cedessero — pigliarle a forza e menarne rovina.
</p>

<p>
Tali gli ordini che venivano impartiti dal rappresentante
del Vicario di Cristo, in nome di quella religione
di pace e di perdono proclamata da’ vangeli.
</p>

<p>
<span class="pagenum" id="Page_232">[232]</span>
</p>

<p>
Ned i prodi capitani e colonnelli militanti sotto il suo
comando erano di stoffa da sentir scrupoli di coscienza
e da temporeggiare nello eseguire quegli ordini. Alla
testa de’ loro cavalli si sparpagliarono per le terre
indifese ad oriente ed a mezzogiorno della città devastando
i campi, tagliando gli alberi, incendiando
case e villaggi, impadronendosi e mandando a sacco
Castel delle Forme, San Martino in Colle, Deruta,
Bettona, Sigillo, Fossato, Marsciano, Papiano, Cerqueto
e Casa Castalda, spargendo ovunque la desolazione,
il terrore, la morte.
</p>

<div class="chapter">
<p><span class="pagenum" id="Page_233">[233]</span></p>

<h3 id="cap27"><span class="smcap">Capitolo XXVII.</span>
<span class="smaller">Il capitano Tre-Grazie.</span></h3>
</div>

<p>
Uno solo de’ capitani non aveva seguito i colleghi
in quella gloriosa spedizione.
</p>

<p>
Era il giovinetto, che questi chiamavano il capitano
<i>Tre-Grazie</i>.
</p>

<p>
Costui era rimasto nell’abazia di Monte degli Angioli
presso di Pierluigi.
</p>

<p>
Si trovavano soli.
</p>

<p>
— Che scritto è quello? — gli chiese il duca indicandogli
un foglio piegato in quarto e giacente sul
tavolo, inanzi al quale egli stava seduto.
</p>

<p>
Il giovane lo spiegò e:
</p>

<p>
— Un rapporto di monsignor Filareto — rispose.
</p>

<p>
— Ah! ah!... cosa dice?
</p>

<p>
— Ho da leggere?
</p>

<p>
— No, no, poffar Bacco!... dimmene il sugo e mi
basta!... Apollonio è un fiore d’uomo come se ne
danno pochi: dotto, profondo, che scrive latino meglio
del Fracastoro e il volgare meglio di messer
Agnolo Fiorenzuola.... un tesoro, insomma!... ma
quando ho a decifrare le sue zampe di gallina o ad
inghiottire que’ suoi periodi eterni, che mozzano il
respiro; Dio degli Dei, preferisco ammalar di renella,
<span class="pagenum" id="Page_234">[234]</span>
come m’accadde due anni fa!.... tira, dunque via:
cosa dice?
</p>

<p>
— E’ dice che i perugini, dopo aver spedito il loro
Carlo della Penna al signore Ascanio Colonna da
Palliano, il quale eziandio di sovradazio sul sale sembra
non volerne sentire, gli hanno delegato adesso
un tale Lorenzo Bavarini cui messere il conte avrebbe
impromesso aiuto di quattrocento cavalli e di diecimila
fanti.
</p>

<p>
— E buuum!... messere il conte di Palliano e di
Rocca-di-Papa non è stato per certo dal leggere
l’<i>Amadigi di Gaula</i> e le panzane di Matteo Boiardo...
ha di molte fanfaluche pel capo, il pover’uomo!...
quattrocento cavalli e diecimila fanti!.. eh, non mi
fa celia il messere!... come gli bastasse dar del piede
nelle sue rocce d’Abruzzo perchè ne scaturissero
uomini armati a mo’ di funghi dopo le prime piove
d’autunno.... se non hanno altre legna da bruciare
nel verno i buoni perugini possono disporsi a schiattare
di freddo!... eppoi?
</p>

<p>
— Eppoi, che messer Ridolfo Baglioni ha lasciato
Fiorenza, con permissione di quel signor duca....
</p>

<p>
— L’ambidestro!
</p>

<p>
— E per la via d’Arezzo s’è dirizzato a questa
volta, raggranellando in cammino buon dato di gregari
e di capitani.
</p>

<p>
— Fisime! fisime! co’ miei lanzi e i miei fanti e
co’ lavori d’approccio che mastro Francesco Marchi
saprà prepararmi, Perugia non la può durare una
settimana!... m’ho solo una grossa paura.
</p>

<p>
— Quale?
</p>

<p>
— Che sapendomi qui, a capo dello assedio, colei
non s’affretti a svignarsela prima che la città cada.
</p>

<p>
— Eh! eh!
</p>

<p>
<span class="pagenum" id="Page_235">[235]</span>
</p>

<p>
— Non ti pare?
</p>

<p>
— C’è un mezzo per impedirlo.
</p>

<p>
— Dirmelo subito!
</p>

<p>
— Che qualcuno vi s’introduca prima che le cose
siano ridotte a tale estremità.
</p>

<p>
— Per la croce, hai ragione; ma chi?
</p>

<p>
— Io.... se ti piace.
</p>

<p>
— Tu?
</p>

<p>
— Sai bene: quella donna io l’aborro.
</p>

<p>
— E ti basterebbe l’animo?
</p>

<p>
— M’hai conosciuto mai d’animo fiacco e pusillo?
</p>

<p>
— Oh, no; ma....
</p>

<p>
— Ho il tuo consenso?
</p>

<p>
— Ma come intendi condurti?
</p>

<p>
— Ridolfo Baglioni tiene i suoi quartieri poco più
in qua di Cortona nelle campagne adiacenti al Trasimeno....
io ci vo’ senz’altra compagnia che quello
scaltrito del tuo Pellegrino di Leuthen.... Ridolfo sta
appunto là facendo incetta d’uomini d’arme e capitani
di lance, co’ quattrini speditigli dai buoni rivoltosi
di Perugia.... noi gli proponiamo di accettarci al
suo soldo; non istiamo a stiracchiarla troppo circa
le paghe, e non c’è pericolo ci rimandi.... una volta
del suo esercito, lascia fare a me per procacciare al
restante.
</p>

<p>
— E tu fa quello che il core ti detta.
</p>

<p>
— Sai per prova che il core non mi può dettare
se non quanto istia col tuo interesse e il sodisfacimento
de’ tuoi desideri.
</p>

<p>
— E perciò me gli affido.
</p>

<p>
— Forniscimi, intanto, di un salvocondotto.
</p>

<p>
— Col tuo nome proprio?
</p>

<p>
— No: di’ semplicemente pel suo latore: assumerò
il nome che più mi convenga.
</p>

<p>
<span class="pagenum" id="Page_236">[236]</span>
</p>

<p>
— E sia.
</p>

<p>
E Pierluigi si chinò sul tavolo e — cosa rara — vergò
di suo pugno il richiestogli salvocondotto.
</p>

<p>
Il Trasimeno non ha del lago che la vastità: del
resto — manchevole affatto di rive, di dintorni, di
amene accidentalità delle circostanti campagne; con
quelle sue aque immote, frigide, stagnanti, che si
dilagano a fiore di terra; con quelle uggiose canne
palustri che vi crescono, vi muoiono, vi imputridiscono
tutto allo ingiro — ha più che altro della immane
pozzanghera, intorno alle cui melanconiche prode, il
demone della febre sbatte le mortifere sue ali di pipistrello.
</p>

<p>
Poco più in là di esso lago, in direzione della vetusta
Cortona dalle etrusche mura, non lungi dalla
vasta e fertile Valle di Chiana, trovavasi abbivaccato
sur una diserta radura l’esercito messo assieme da
Ridolfo Baglioni, per conto de’ suoi concittadini, dei
quali intendeva muovere alle difese. Era un’accozzaglia
d’ogni maniera birboni, anche meno cappati
di que’ che formavano le schiere di Santa Madre
Chiesa; il che è tutto dire: venturieri d’ogni lingua,
refrattari d’ogni bandiera, grassatori, tagliaborse,
genti al bando di ogni civile convivio, che miravano
alle paghe, alle taglie, al saccheggio e null’altro.
Sempre — sin’anco addì nostri — quando s’è trattato
di improvisare milizie, sia pure per le più sante
delle imprese, s’è visto cacciarvisi dentro rifiuti di
ergastolo e scampoli di forca. I regolamenti e le discipline
che preseggono a qualsiasi organismo militare
non si possono naturalmente chiamare in vigore
in simili occorrenze, epperò tanto vale tirar via le
chiaviche a fogne o cloache: gli scolaticci sturati e
sciolti scorrono tumultuosi alla china e bisogna lasciarli
<span class="pagenum" id="Page_237">[237]</span>
colare nel caldaione senza nè foraticcio nè
vaglio: tutto là dentro si rimescola e gorgoglia, come
i vari e disparati ingredienti, onde le streghe di Macbeth
formavano il loro infernale intruglio.
</p>

<p>
Ridolfo Baglioni, venuto d’Arezzo e Cortona, col
principale nerbo de’ suoi, che s’era andato ingrossando
per via — aveva posto il suo quartiere in quel
sito, per farvi tappa, ed ivi attendere taluni de’ suoi
capitani, che aveva spedito pe’ dintorni ad ingaggiare
quanti più uomini potessero. E — tratto tratto — qualcuno
di costoro ritornava al campo con qualche
seguace. Primo era stato il Bettuccio, che veniva da
Castel Fiorentino dove s’era attardato; poscia Bino
Signorelli, che aveva dato una corsa in direzione di
Chiusi; adesso era Giacomo Bigazzini che riedeva dall’essersi
inerpicato su su verso Gubbio. E tutti menavano
seco bulime incomposte di sgherri e persino
di villici avvinazzati, che intronavano i sentieri delle
loro sguaiate e sconce canzonacce. Altri due capitani,
Girolamo della Bastia e Panta Almenna, fuoruscito
perugino, trovavansi già, a mo’ di vanguardo,
inoltrati sino a Perugia, dov’erano iti ad annunziare
che presso Cortona si stavano raccogliendo uomini,
i quali accorrevano a torme.
</p>

<p>
Scendeva il bruzzolo.
</p>

<p>
Le aque del lago evaporate sotto la pressione di
un caldo sole di maggio ricascavano, all’ora della
irradiazione, in una specie di fitta ed umida caligine,
che invadeva tutte le circostanti pianure ed anticipava
l’oscurità della sera.
</p>

<p>
I bivaccanti acciapinati per la massima parte su
la nuda terra, fra pochissime tende di rascia ed altre
poche di pergole e fogliami — avevano acceso vari
fuochi e poste le sentinelle e stavano adoprandosi a
<span class="pagenum" id="Page_238">[238]</span>
preparare la cena; quando lo scalpito improviso di
due cavalli fece a molti di loro rizzare le orecchie
ed acuire gli sguardi verso la strada costeggiante il
lago. Non poteva essere nessuno de’ capitani, dappoichè
tutti si trovassero già restituiti all’accampamento.
C’era solo a temere fossero il della Bastia, o l’Almenna,
già spediti a Perugia, nel qual caso si aveva a presentire
qualche poco gradevole annunzio, o che, per
esempio, i perugini, cedendo alle istanze rivolte loro
da molti maggiorenti e specie dal cardinale Gianmaria
Del Monte — che aveva congiunti nella loro città ed
eravi già stato vice-legato — si fossero risoluti a
umiliarsi e domandar pace; o che le truppe pontifice
avessero fornito il loro cammino più prestamente di
quanto si poteva supporre e ridotto già alla impotenza
la città ribellata: due ipotesi codeste che riuscivano
del paro sommamente incresciose a quella feroce bordaglia
la quale si sarebbe vista nel duro stremo di
dover ringuainare, a pena sfoderate, le sue care speranze
di rapina e di sacco.
</p>

<p>
Ma l’incertezza non durò a lungo.
</p>

<p>
Al grido d’allarme ed alla inchiesta delle scolte,
s’intese una voce, melodiosa, argentina, rispondere
francamente:
</p>

<p>
— Viva Perugia e messer Baglione!
</p>

<p>
— Chi siete? — domandò una delle sentinelle.
</p>

<p>
— Gente di buona volontà — riprese la voce.
</p>

<p>
— Cosa desiderate?
</p>

<p>
— Null’altro che unirci a voi, per militare al vostro
fianco in prò della città di Cristo, contro le
scellerate bandiere del suo Vicario.
</p>

<p>
— Siate i benvenuti! — fece la scolta, raddrizzando
la pertugiana inastata.
</p>

<p>
E lasciò che i due cavalieri entrassero nel campo.
</p>

<p>
<span class="pagenum" id="Page_239">[239]</span>
</p>

<p>
Inutile il soggiungere, che erano Pellegrino di Leuthen
e il capitano Tre-Grazie.
</p>

<p>
Il Baglioni dormiva, per cui i due sopraggiunti vennero,
da un capolancia, guidati dinanzi a Bino Signorelli,
che ne aveva la luogotenenza.
</p>

<p>
Costui, non appena li ebbe scorti e risaputo dal
capolancia a quale scopo traevano allo attendamento:
</p>

<p>
— Menar le mani con noi? — disse loro — ma sarete
appagati, gaglioffi miei.... noi non chieggiamo
altro di meglio che uomini!.... solo, ho una lieve difficoltà
da affacciarvi.
</p>

<p>
— Quale? — interrogò Tre-Grazie.
</p>

<p>
— Dall’un canto, che tu mi pari un cosettino mo’
mo’ svezzato e, più che a far la barbuta in campo e
contra dell’inimici, adatto a giocarellare alla palla e
addestrar cagnuoli od aironi in paggeria di qualche
potente gentiluomo o di qualche dama leggiadra; dall’altro,
che il tuo compagno, mal’atticciato com’è e
poco in gambe, m’ha più l’aria di un merciaiuolo
ambulante chè d’una lancia spezzata.
</p>

<p>
— Non precipitate i giudizi vostri, messere!.... le
apparenze traggono assai soventi in errore e, quando
m’abbiate visto alle prove, dovrete farvi un ben diverso
criterio di me: vi convincerete ch’io sono tutt’altro
da ciò che vi appaio....
</p>

<p>
E, nel dir questo, Tre-Grazie soghignò maliziosamente,
mettendo in evidenza due file di denti piccoli
ed uniti d’una smagliante candidezza. Indi continuò:
</p>

<p>
— Non sarà sotto di voi, messere, che io farò le
prime mie armi.
</p>

<p>
— E sotto chi le hai fatte, le tue prime, di grazia?
</p>

<p>
— Sotto il duca d’Herbosa, l’anno passato, nelle
Fiandre, d’onde ritorno.
</p>

<p>
— Diavolo! diavolo! e di qual terra sei?
</p>

<p>
<span class="pagenum" id="Page_240">[240]</span>
</p>

<p>
— Di Valle di Nure, messere, in quel di Piacenza.
</p>

<p>
— E ti chiami?
</p>

<p>
— Ho veramente nome Pier Schianchino de’ Mattei;
ma i miei commilitoni m’hanno ribattezzato con quello
di capitano Tre-Grazie e così mi chiamo.
</p>

<p>
— Giuggiole!.... capitano, tu dici?
</p>

<p>
— Tanto io era almeno nello esercito di Sua Maestà
Apostolica e Cattolica, l’imperatore di Lamagna, re
delle Spagne e delle Indie.
</p>

<p>
— Ma io non posso pigliarti come tale anche fra
noi, primo: perchè tutte le bandiere sono coperte;
secondo: perchè mi vieni pressochè solo, non contando
io per un uomo la specie di scimia, che ti fa da
compagno.
</p>

<p>
L’onesto Pellegrino mise fuori un sordo grugnito
di malcontento. S’intendeva facile che la qualificazione
di scimia non gli andasse troppo a fagiuolo.
</p>

<p>
— Nè tanto io richiedo — fu sollecito a rispondere
Tre Grazie — sono senza ingaggio e bramo impiegar
bene il mio tempo: capitano o soldato m’è indifferente;
solo desidero ispirare a voi ed al magnifico messer
Ridolfo Baglioni qualche speciale fiducia, acciocchè
mi abbiate a tenere in onore e non confondermi con
la ciurmaglia e il canagliume, che brulica, senza dubio,
sotto gli ordini vostri.
</p>

<p>
— E sta riposato — sclamò ridendo il capitano — che
tanto io quanto messere ti adopreremo a buon
conto!... la tua cera mi garba; poi, mi garbano anco
que’ tuoi fari spicci e disinvolti e quel non so che di
frizzante e di rodomontesco, che ti balena negli occhi...
hai le fattezze d’una donnina; ma gli occhi, poffare,
sono quelli di un diavolo!... se nissun altro ti voglia
fare buon viso, ci sono io, Bino Signorelli, che ti accetto
come mio secondo e luogotenente.... ti va?
</p>

<p>
<span class="pagenum" id="Page_241">[241]</span>
</p>

<p>
— Capitano, io non saprei desiderare di meglio.
</p>

<p>
— Solo, se ho trovato subito il collocamento per
te, non so davvero che farmi di quella tua segrenna
di commilitone.
</p>

<p>
Pellegrino fece un’altra smorfia.
</p>

<p>
— È un tedesco — mormorò allora Tre-Grazie
chinandosi all’orecchio del capitano — segrenna sin
che vi piace, ma destro, astuto, fino come l’oro....
aggiugnete, messere, ch’e’ conosce questi luoghi palmo
a palmo, meglio ancora che se vi fosse nato: voi potrete
trarne il maggiore profitto come indagatore, come
esploratore....
</p>

<p>
— O come spia, t’ho mangiato — concluse sghignazzando
il Signorelli.
</p>

<p>
— Per cui — continuò il giovinetto — se pigliate
me, come luogotenente, e tutti due noi pigliamo lui
come nostr’uomo di confidenza.
</p>

<p>
— Si avrà la tua, se t’aggrada; ma la mia no, di
certo.
</p>

<p>
— Mi faccio suo mallevadore!
</p>

<p>
— Oh, non scaldarti il fegato, ragazzo!.... che se
ne vada, o che resti poco men cale: se hai tanto attaccamento
per quel tuo tedesco del malanno e tu
tientelo pure, in buona pace.... non mi domandi un
baiocco, per altro!.... darò a te la tua paga: quattro
ducati il giorno, il doppio ne’ giorni di battaglia e un
decimo del bottino convenuto per la mia gente; ma
a lui, bada bene, nemmanco un sesino: ci avrai a provedere
tu stesso.... ti va?
</p>

<p>
— È quanto appunto stava per proporvi io medesimo.
</p>

<p>
Il giovine capitano sapeva bene, che le controversie
co’ venturieri di quel tempo si riducevano pressochè
tutte a question di quattrini.
</p>

<p>
<span class="pagenum" id="Page_242">[242]</span>
</p>

<p>
Signorelli non aggiunse verbo; accolse il giovine
nella sua tenda e disse brutalmente a Pellegrino che,
se voleva coricarsi, si procacciasse un po’ di posto in
su l’erba. Tre-Grazie, dal canto suo, lo incaricò, di
aver cura dei cavalli.
</p>

<p>
L’indomani mattina lo stesso Signorelli veniva
chiamato a sè dal Baglioni, il quale gl’intimava di
spedire immantinente qualcuno de’ suoi a Perugia,
che avertisse della Bastia e l’Almenna del loro prossimo
arrivo.
</p>

<p>
Ormai tutto il più d’uomini su cui si potesse contare
era raggruzzolato e non eravi più ragione per
non rompere gl’indugi e mettersi in via.
</p>

<p>
Il Signorelli — ritornato alla propria tenda — chiese
a Tre-Grazie se fosse proveduto di buon cavallo.
</p>

<p>
— Ho un nero ginetto di Spagna, — gli rispose il
giovine — che va come il vento.... quando gli sono
in groppa, e’ mi pare d’aver messo l’ale alle spalle,
tanto mi fischia l’aria impetuosa sul viso.
</p>

<p>
— E il tuo tedesco?
</p>

<p>
— Dove io vo e lui viene, il che significa, messere
che il suo cavallo non è da manco del mio: e
di fatto è un eccellente puledro maggiaro.
</p>

<p>
— Se così è, figliuolo, io ho subito trovato bisogna
per te.
</p>

<p>
— Ne ringrazio Iddio.
</p>

<p>
— O il diavolo ch’è tutt’uno!...
</p>

<p>
— Che si tratta di fare?
</p>

<p>
— Di montare in sella del tuo famoso ginetto e col
tuo malnato tedesco alle terga, che ti faccia da scudiero
o valletto, qual più ti aggrada, dare una brava
corsa di tutta lena sino a Perugia.
</p>

<p>
Tre-Grazie dovette impor freno a’ moti del proprio
cuore, affinchè un trasalimento improviso ed inopportuno
<span class="pagenum" id="Page_243">[243]</span>
non isvelasse la gioia che quello annunzio
gli cagionava.
</p>

<p>
— A Perugia? — domandò, invece, con aria d’apatica
curiosità — e che ci andrò a portare a Perugia?
</p>

<p>
— Null’altro che l’annunzio del nostro prossimo
arrivo.... a pena giunto in città, ti recherai in piazza
grande all’Udienza della Mercanzia, dove hanno sede
i Venticinque, e chiederai loro de’ capitani nostri
messer Gerolamo della Bastia e messer Panta Almenna
e, come ti sia dato avvicinarli, istruiscili che
ci hai lasciato sul punto di levare il campo e d’avviarci,
cosicchè, se oggi siamo a’ dieci di maggio,
posdimani, dodici, contiamo averli raggiunti.
</p>

<p>
— E null’altro?
</p>

<p>
— Null’altro.
</p>

<p>
— Ma, dico, messere, que’ vostri capitani di lassù
mi vorranno e’ riconoscere e prestar fede?
</p>

<p>
— No, certo, se tu ci andassi così di tuo talento;
ma io vo’ a fornirti del necessario, perchè non ti abbiano
a pigliare in sospetto.
</p>

<p>
E, da un gregario, fece chiamare un tale messer
Teodosio Arricciabene, piccolo e gramo chierico
che, nell’esercito raccogliticcio del Baglione, serviva
da segretario, e gli commise di scrivere le patenti,
che dovevano fare rispettare ed accogliere amicalmente
il suo emissario.
</p>

<p>
— Tornami a dire il tuo nome — chies’egli a Tre-Grazie — come
ti chiami?
</p>

<p>
E questi:
</p>

<p>
— Pier Schianchino de’ Mattei, detto Tre Grazie.
</p>

<p>
— E il tuo sbilenco tedesco?
</p>

<p>
Il giovine stette in forse un momento. Probabilmente
pensò che, sotto il proprio vero nome, il pseudo-antiquario
fosse troppo noto anche in Perugia e suoi
<span class="pagenum" id="Page_244">[244]</span>
dintorni per non essere esente da pericolo il declinarlo.
</p>

<p>
— Ebbene? — fece il Signorelli.
</p>

<p>
— Eh, messere — rispose il giovane, sorridendo
e dondolando il capo, tanto per guadagnar tempo — non
vi state a spazientire... se non v’ho subito risposto,
egli è che mi facevo ritornare in mente il
modo in cui quel suo dannato di nome è scritto.... e’
pare un kirieleisonne!
</p>

<p>
— E com’è dunque?
</p>

<p>
— È Volframo di Rautzengrachenberg.
</p>

<p>
— Accidenti!
</p>

<p>
— Vedete!
</p>

<p>
E Teodosio Arricciabene, s’ingegnò del suo meglio — dietro
le indicazioni del giovinetto, che glie lo
dettò lettera per lettera — a scrivere il finto nome
appioppato da questi a Pellegrino di Leuthen sul foglio
di ricognizione che dovea servir loro per introdursi
in Perugia.
</p>

<p>
Munito di un tal foglio, Tre-Grazie inforcò il suo
negro cavalluccio e, seguito dal fedel Pellegrino,
prese la via di Perugia.
</p>

<p>
Poteva così mantenere ciò che aveva impromesso
a Pierluigi Farnese e senza avervi durato grande
studio, o fatica.
</p>

<div class="chapter">
<p><span class="pagenum" id="Page_245">[245]</span></p>

<h3 id="cap28"><span class="smcap">Capitolo XXVIII.</span>
<span class="smaller">Castel Torsciano.</span></h3>
</div>

<p>
L’arrivo dei due emissari del Baglione venne accolto
da’ perugini col massimo entusiasmo e tanto più
che, nel frattempo, le schiere pontifice — dopo aver
messo a ruba il circostante paese — s’avanzavano a
marce forzate sopra la città assediata, gli spagnuoli
scendendo dal monte di Assisi, gli altri prendendo la
via del ponte di San Giovanni.
</p>

<p>
Nella tema che il Baglione o non attenesse la data
parola, com’era suo costume, o che l’esercito assediante
riuscisse a circuire interamente la città prima
dello arrivo de’ suoi e ad intercluderne loro l’accesso;
messer Bartolomeo della Staffa — lo zio della nostra
giovine Bianca — come il più dovizioso ed influente
de’ Venticinque — aveva spedito suoi creati e fedeli — tra’
quali Terremoto — a correre i dintorni per
assoldare, in suo nome e per suo conto, fanti e cavalli,
ed a messer Valerio Orsino, perchè, dal canto
suo, armasse altra gente. Intanto si afforticavano gli
spalti e si drizzavano bastite e beltresche, massime
in Borgo San Pietro, presso lo Spedale del Cambio,
e in quella parte delle mura che riguardano San
Cataldo.
</p>

<p>
<span class="pagenum" id="Page_246">[246]</span>
</p>

<p>
E con gli apparecchi della difesa e il crescere delle
paure, cresceva eziandio il foco ascetico degli assediati,
i quali, nudo il capo, a piè scalzo e ravvolti in
bianco saio, come i flagellanti del secolo XIV, ivano
notturnamente processionando per le strade della
città e sostavano in lunghe orazioni dinanzi al crocefisso
eretto su la scalinata della cattedrale.
</p>

<p>
Correva il 12 maggio.
</p>

<p>
Ad una bella e splendida mattinata di primavera
era susseguito un pomeriggio scuro e annuvolato promettente
nulla di buono. I nembi, incalzati da un gelido
e furioso vento di tramontana, scendevano a precipizio
giù giù dal vertice delle montagne fumiganti
quali altrettanti vulcani, e s’andavano ad addensare
nella valle, come falangi al momento della battaglia.
Il buio della procella era sì intenso da non lasciar più
scernere nè case, nè alberi, nè vie. Le raffiche dell’aquilone
s’insinuavano con un lungo e funebre gemito,
tra le chiuse imposte delle abitazioni e mettevano
un freddo presagio nel core degli abitanti. La
piova cominciò a cadere, prima a larghi, rari e chiassosi
goccioloni, poscia a rovesci, a torrenti, come
se tutte le cataratte del cielo fossero state tolte ad
un tempo.
</p>

<p>
Era uno sbigottimento generale.
</p>

<p>
Ad ogni folata della impetuosa tramontana, le antenne,
le travi, le tavole dei lavori di difesa, cigolavano
sul loro asse, si schiodavano, si schiantavano
minacciando rovinare in isfascio: persino le bombarde
le colubrine, le cortane, i passavolanti, oscillavano
sordamente su i loro affusti. L’aqua scorreva a rigagnoli
lunghesso il lastrico delle vie e, in taluni
luoghi, intercettando le comunicazioni, tanto il rigagnolo
era presto convertito in canale.
</p>

<p>
<span class="pagenum" id="Page_247">[247]</span>
</p>

<p>
Le donne gemevano, si strappavano i capelli. Le
compagnie de’ penitenti continuavano a processionare
sotto la pioggia battente percotendosi e flagellandosi
le nude carni, affine d’implorare dalla suprema providenza
il cessare di tanta jattura. Gli avversi alla
guerra, cui erasi inconsultamente cimentata Perugia,
ne traevano argomento per malaugurare della temeraria
impresa ed erigersi ad altrettante Cassandre
de’ loro concittadini.
</p>

<p>
In questo mezzo uno improviso squillo di campana
pose tutti gli animi in sospeso.
</p>

<p>
Era la campana di porta Susanna, che dava, in tal
modo un ben noto e ben sospirato segnale.
</p>

<p>
Annunziava l’arrivo del magnifico messer Ridolfo
Baglioni e delle sue genti.
</p>

<p>
Infatti, in su lo scoccare delle ventitrè di quel medesimo
giorno e mentre la tempesta infuriava anche
più violenta, il nobile fuoruscito, alla testa de’ suoi
capitani e dei molti uomini d’arme, ch’era andato vie
via raccogliendo, penetrava nella città assediata e
prendeva stanza nelle case che sono tra il Priorato
ed il Duomo.
</p>

<p>
Con quella mutevolezza subitanea, che fu, è e sarà
sempre carattere distintivo delle masse popolari, all’arrivo
di quel forte nerbo di difensori, i buoni perugini — comecchè
la procella infierisse tuttavia — convertirono
in altrettanto giubilo il loro sgomento di
poco prima, e vi dèttero libero sfogo, con spari di
mortaretti, luminarie, fiammate e festivo sguinzagliamento
di tutte le campane della città.
</p>

<p>
Intanto le milizie papali s’inoltravano sempre e,
sino da due giorni prima, erano giunte in vista di
Castel Torsciano.
</p>

<p>
Castel Torsciano, giacente a cavaliere del colle, ben
<span class="pagenum" id="Page_248">[248]</span>
munito ed afforzato, formava per così dire, la chiave
di Perugia, ed era affidato in primo luogo alla guardia
dei capitani Ascanio della Corgna e Andrea d’Arezzo
ed, in secondo — come sappiamo — a quella del Cavalier
Nero.
</p>

<p>
Le maniere distinte, il saper grande di costui, massime
nelle cose militari, gli avevano subito assecurato
un alto ascendente sopra i suoi due compagni
nel comando, i quali non istavano mai dal consultarlo
per tutto ciò che concerneva la difesa del castello.
Su l’albeggiare del 10 maggio, i pontifici, capitanati
da Alessandro Vitelli e dallo stesso Pierluigi Farnese,
vi si accostarono improvisamente, senza piantar
bastite, nè mettere approcci, e, con un forte impeto
di artiglierie tentarono impadronirsene per sorpresa.
</p>

<p>
Ma fallirono nello intento.
</p>

<p>
I difensori del castello — comunque colti alla sprovista — non
dormivano. Addatisi a pena del sovraggiungere
de’ nemici, furono tutti quanti erano a presidio
delle mura e, di lassù, cominciarono con le spingarde
e i moschetti a sfolgorarli così che quelli
dovettero rinunziare issofatto alla temeraria impresa
e battere incompostamente in ritirata.
</p>

<p>
Primo fra i primi ad accorrere sul punto peggio
esposto ai colpi de’ papalini, fu il Cavalier Nero, il
quale — tutto chiuso nella sua bruna armatura e con
nuda in pugno la spada — si dètte a postare una
grossa colubrina, mentre impartiva l’ordine ad una
parte de’ suoi di stendere lungo l’esterno delle mura
sacconi e matterassi immollati d’aqua, per ammortire
i proiettili, che venivano lanciati contro il castello,
e ad altri dividersi in due schiere, l’una, in seconda
linea, che caricasse le armi, l’altra in prima, che le
scaricasse. Così determinò un fuoco continuo e ben
<span class="pagenum" id="Page_249">[249]</span>
nodrito di moschetteria, al quale precipuamente si
dovette di mettere in isbaraglio i nemici.
</p>

<p>
Mentre questi valicavano in disordine il ponte sul
Chiagio, il Cavalier Nero rimarcò uno dei loro uffiziali
che inutilmente cercava arrestarli e risospingerli all’attacco.
Dalle ricche vesti, dalle splendide armi,
niellate di aurei rabeschi, dal variopinto cimiero, facile
indovinò esserne egli uno de’ capi supremi, ed
acuì viemmaggiormente lo sguardo, per distinguerne
le sembianze.
</p>

<p>
Era Pierluigi Farnese.
</p>

<p>
Il Cavalier Nero, riconoscendolo, mandò un grido,
una specie di ferino ruggito e — strappato l’archibugio
di mano ad uno de’ gregari, che lo aveva allora
ricaricato — gettò la spada e glie lo appuntò contro,
mirando a lungo per non fallire il colpo.
</p>

<p>
Scorgevasi chiaro che l’odio il più intenso gli guidava
la mano, gli dava fermezza al polso e sicurezza
allo sguardo.
</p>

<p>
E il colpo partì.
</p>

<p>
Nè avrebbe mancato il bersaglio se — in quel medesimo
punto — il signor duca di Castro — fattosi
capace della inutilità de’ proprî sforzi — non si fosse
deciso ad allontanarsi, gittandosi a sua volta sul
ponte del Chiagio.
</p>

<p>
Nel mentre istesso che il Cavalier Nero girava la
miccia dell’archibugio per accostarla al focone; Pierluigi,
con un colpo di sproni e una strappata di
morso, faceva girar di fianco il proprio cavallo, nella
cui groppa andò a configgersi la palla, che altrimenti
gli avrebbe traversato il petto.
</p>

<p>
Il Cavalier Nero spinse lo sguardo ansioso tra il
bianco volitare del fumo; vide il cavallo del Farnese
impennarsi, rinculare un momento, quindi traboccare
<span class="pagenum" id="Page_250">[250]</span>
sul fianco, trascinando seco il proprio cavaliere; e
non potè astenersi dal mettere un alta esclamazione
di gioia.
</p>

<p>
Ma quella gioia fu di breve durata.
</p>

<p>
Il cavaliere rialzavasi tosto, soccorso da varî dei
suoi subalterni, l’uno de’ quali gli cedeva il proprio
cavallo e lo aiutava a montarvi in groppa.
</p>

<p>
Pochi istanti dopo non lo si scorgeva digià più.
Era disparso al di là del ponte.
</p>

<p>
A guardare i dintorni di Castel Torsciano rimase
solo Alessandro Vitelli, con alquante bandiere e il
grosso dell’esercito pontificio si ridusse alla Villa di
Pretola. Ma l’archibugiata, che gli aveva morto sotto
il cavallo, era caduta su Pierluigi come una sfida
ed una derisione ad un tempo. Non volendo lasciare
agio a’ perugini di maggiormente affortificarsi, tanto
più che i suoi spioni lo avevano già reso inteso dello
approssimarsi di Ridolfo Baglioni, egli giudicò, pel
momento, opportuno ritirarsi dalla impresa di assaltare
il castello, per avvicinarsi e minacciare la città;
ma fermò resolutamente in cuore di non ismetterne
il proposito e di tornare ben presto alla riscossa.
</p>

<p>
Infatti non istette guari a tradurre in atto un simile
suo divisamento.
</p>

<p>
I perugini — malgrado il rialzo de’ spiriti, procacciato
loro dal giungere delle milizie baglionesche — non
si sentivano troppo tranquilli e securi, e sapendo
il Farnese, col forte delle sue truppe, già inoltrato
sino a Villa di Pretola — i Venticinque si radunarono
nel palazzo del Priorato, insieme al Baglione ed
a’ suoi più ragguardevoli capitani e dibatterono a lungo
il da farsi. Molti di quelli — tra’ quali segnatamente
Giulio della Corgna e Tindaro degli Alfani — opinavano
lo si dovesse lasciar procedere, senza intoppi,
<span class="pagenum" id="Page_251">[251]</span>
sino alle mura della città, profittando intanto del
tempo ch’egli v’impieghierebbe, per provedere viemmeglio
alle difese di queste, e attendere gli uomini
impromessi da Valerio Orsino e da Ascanio Colonna — Bartolomeo
della Staffa — per contrario — era
di aviso si dovessero prendere immediatamente le offensive,
e fare ogni sforzo per respingere e sgominare
lo esercito assediante, prima che avesse campo
di trincerarsi e di drizzare le sue macchine da guerra
contro le mura della città.
</p>

<p>
Lungo fu il diverbio. Da principio anco il Baglione
schieravasi sotto il vesillo de’ pusillanimi e sosteneva
esso pure il partito de’ temporeggiamenti; ma talune
punte di sarcasmo sferrategli contro dal focoso della
Staffa lo consigliarono a mutar di proposito e ad abbracciare,
a sua volta, lo aviso di questi.
</p>

<p>
La sortita così deliberata ebbe luogo nel pomeriggio
del giorno 18.
</p>

<p>
Occultati dal dosso di colle, che divide Pretola da
Perugia, i difensori della città di Cristo giunsero sin
presso gli attendamenti de’ pontifici, senza che questi
si addassero del loro accostarsi. Colti alla impensata,
mentre badavano a prepararsi il rancio, il primo impeto
de’ perugini li pose nel più completo disordine e
li costrinse a sbandarsi, seminando di cadaveri il
terreno. Ma le grida e gli eccitamenti de’ rispettivi
loro comandanti non tardarono molto ad arrestarne
la fuga, cosicchè — padroneggiato il panico della
sorpresa — si riannodarono prestamente in ischiere
serrate ed opposero tale un vallo irto di picche e di
spade all’onda degli assalitori, la quale — nella illusione
di una troppo facile vittoria — rovinava loro addosso
furiosa ed incomposta; che questi istessi dovettero
ben presto convincersi di aver preso a pelare una
<span class="pagenum" id="Page_252">[252]</span>
gatta assai più cattiva di quanto, da principio, non
si fossero imaginato.
</p>

<p>
Il cozzo fu terribile.
</p>

<p>
Gli echi delle convalli ne ripeterono a lungo l’altissimo
frastuono: atriti di ferri, scoppî di bombarde,
urla di minaccia, grida di disperazione, gemiti di
agonia, tutto un lugubre insieme.
</p>

<p>
E il cozzo si rinnovò più volte senza che nè l’una
nè l’altra delle due schiere ostili indietreggiasse di
un passo.
</p>

<p>
Solo, fra di esse, andò, grado grado, sorgendo, a
mo’ di linea di demarcazione, una specie di baluardo
continuo, come una cresta di monte, che non tardò
guari ad elevarsi sino al petto de’ combattenti.
</p>

<p>
Erano altrettanti cadaveri.
</p>

<p>
Le perdite risultavano forse maggiori dal canto
de’ pontifici e, probabilmente, un nuovo cozzo avrebbe
dato il sopravento a’ perugini.
</p>

<p>
Ma, quando stavano appunto per cimentarvisi — il
sovraggiungere improviso di altre milizie li consigliò
ad arrestarsi e a battere in ritirata.
</p>

<p>
Era Alessandro Vitelli che — avertito nel frattempo
da una staffetta — accorreva da Castel Torsciano in
aiuto de’ suoi commilitoni.
</p>

<p>
La ritirata fu disastrosa.
</p>

<p>
Inseguiti da presso dalle rimbaldanzite legioni del
Farnese e più da presso ancora dalla cavalleria, che
giungeva in quell’atto — i miseri perugini durarono
la più grande fatica del mondo a mantenere qualche
po’ di ordine nelle loro file; dal passo accelerato,
passarono a quello di carica, dal passo di carica alla
fuga precipitosa: si affollarono, si accavalciarono, si
pestarono a vicenda per penetrare i primi entro la
porta della città e tracciarono anch’essi un sanguinoso
<span class="pagenum" id="Page_253">[253]</span>
itinerario, rigando di morti e di feriti la strada
percorsa.
</p>

<p>
Giulio della Corgna e Tindaro degli Alfani si ravvolsero
pomposamente nel peplo de’ profeti.
</p>

<p>
Era ciò che desiderava il Capitan generale di Santa
Madre Chiesa.
</p>

<p>
Occupati a bisticciarsi tra loro, a sanare i loro
feriti, a seppellire i loro morti, a rimarginare le gravi
piaghe aperte nel corpo delle loro milizie da quel
primo e funesto scontro; i perugini potevano essere
lasciati qualche tempo in riposo, senza rischio che,
nel frattempo, si rissanguassero e divenissero più
forti. Intanto egli poteva pensare a prendere la sua
rivincita su Castel Torsciano.
</p>

<p>
E vi pensò.
</p>

<p>
Raccolte tutte le sue truppe, tenuto consiglio co’
suoi capitani e colonnelli, la presa del castello venne
decisa.
</p>

<p>
Con l’alba del dì successivo i tre difensori dello antemurale
perugino si videro di bel nuovo circondati
dal grosso dell’esercito pontificio.
</p>

<p>
Ma questa volta Pierluigi non procedeva più alla
impazzata; non chiedeva più consigli all’ardimento,
ma alla prudenza; da leone erasi fatto volpe; e volpe
era dassenno.
</p>

<p>
Da Jacopo Meleghino di Ferrara e da Antonio Picconi
del Mugello, detto <i>Sangallo</i>, valenti meccanici
ed architettori del tempo, che virtù del quattrino raccoglieva
sotto una medesima bandiera, comechè amici
tra loro quanto cane e gatto — Pier Luigi fece apprestare
i necessari lavori di approccio e non riposò
tranquillo se prima non si vide securo co’ suoi tra
bastite e trinceramenti al sommo de’ quali vennero
situate le artiglierie.
</p>

<p>
<span class="pagenum" id="Page_254">[254]</span>
</p>

<p>
L’indomani queste cominciarono a fulminare il castello
e, per una settimana continua, non cessarono
un momento dal vomitargli contro enormi proiettili
infuocati, che ne sfiancavano, ne diroccavano le antiche
muraglie.
</p>

<p>
Con lo spirare del settimo giorno, alla sera del 26,
un’ampia breccia vi era già spalancata.
</p>

<p>
Non rimaneva che montare allo assalto. E quattro
volte, ne’ successivi due giorni, vi si provarono i papalini;
ma sempre inutilmente.
</p>

<p>
Sul più alto del castello si aggiravano, senza posa,
tre uomini che sembravano l’anima della difesa, la
cui vigilanza non pareva potersi mai cogliere in fallo.
</p>

<p>
Erano Ascanio della Corgna, Andrea d’Arezzo ed il
Cavalier Nero. Qualcun di loro trovavasi sempre dove
minacciava il pericolo, pronto ogni volta e suggerire
spedienti e a prestare direttamente l’opera propria,
per mettervi un riparo.
</p>

<p>
Sino a che aveva durato il bombardamento, il Cavalier
Nero, facendo prevalere una sua particolare
veduta, erasi sempre opposto a che gli uomini del castello
cercassero — nascosti dietro i merli — di cogliere
al bersaglio qualcuno degli assedianti coi colpi
de’ loro moschetti. A suo vedere, sarebbe stato uno
inutile spreco di altrettanta munizione, di cui non
c’era troppa dovizie, e che dovrebbesi poi rimpiangere,
al momento dell’assalto, il quale non poteva
nè causarsi, nè venire indugiato, per la morte di alcuni
bombardieri caduti sotto que’ colpi. Inoltre aveva
consigliato di raccogliere accuratamente tutte le sugne,
i grassami, ed ogni maniera di sostanze oleose che si
trovassero nel castello e di porle a liquefare entro
i caldaioni della cucina e della cura, mischiandovi
certa quantità di cenere e di pece, per formarne un
<span class="pagenum" id="Page_255">[255]</span>
ranno infiammabile e spellante. Infine, tutto allo ingiro
della sommità delle mura, ordinò si disponessero
quanti più sassi e scaglie di pietre e grossi macigni
si poterono rinvenire ne’ cortili e nelle dipendenze del
castello ed anco ritrarre dalla demolizione di alcuni
interni suoi fabricati.
</p>

<p>
Così, quando i pontifici al rompere dell’alba del 27
maggio — ardirono avvicinarsi a quelle mura, e situatevi
contro le loro scale, montarvi su resoluti per
tentarne il primo assalto; una pioggia di olio bollente
mista a grandinata di ciottoli ed a fuoco continuo di
moschetteria, si rovesciò loro sul capo e li costrinse
a dare indietro e refugiarsi ne’ loro trinceramenti.
</p>

<p>
E altrettanto accadde del secondo assalto, altrettanto
del terzo, altrettanto del quarto.
</p>

<p>
Pierluigi — come direbbe un francese — se ne rodeva
le mani sino a’ gomiti tant’era il dispetto che
quella eroica resistenza gli metteva nel core. Non c’era
supplizio a bastanza crudele, non morte a bastanza
tormentosa, che, nel feroce animo suo egli non si
proponesse d’infliggere a que’ strenui campioni di una
causa santa, una volta fossero caduti in sua balìa. E
siccome — malgrado i loro sforzi disperati — tornava
indubitabile che, a simile estremità, ci sarebbero
dovuti venire; egli già pregustava, e quasi diremmo
voluttuosamente, l’atroce piacere delle sanguinose
rappresaglie cui li avrebbe assoggettati viventi
e fors’anco cadaveri.
</p>

<p>
In quell’uomo c’era assai della tigre.
</p>

<p>
Ad onta, infatti, della loro pertinace resistenza, i
difensori di Castel Torsciano trovavansi ridotti allo
stremo. Per respingere — come lo avevan fatto con
tanto buon esito — il quadruplice assalto de’ papalini,
era stato loro d’uopo lanciare sino all’ultima pietra
<span class="pagenum" id="Page_256">[256]</span>
versare sino all’ultima goccia del liquido ardente,
bruciare fino all’ultimo loro granello di polvere.
Non avevano più mezzi offensivi. Solo potevano prepararsi
a vender cara la vita in una lotta disperata
corpo a corpo, combattendo con le picche, le
spade, i pugnali, con le mani, coi denti. Ma anche a
ciò si opponeva un altro guaio: prima ancora delle
munizioni da guerra, s’erano esaurite quelle da bocca,
cosicchè correvano già tre giorni che i disgraziati
non avevano toccato cibo. Ne’ primi giorni di carestia,
avevano sopperito alla mancanza assoluta di
vettovaglie, sgozzando e squartando i tre cavalli dei
capitani e spartendosene tra loro le carni coriacee;
poscia erano ricorsi ai gatti, ai sorci, persino al cane
del castaldo; finalmente avevano fatto bollire i cuoiami
delle selle, le suole de’ scarponi, le cinghie delle armature;
ma, da tre giorni, non rimaneva loro più
nulla e ne contavano già due, durante i quali non
avevano potuto smettere un momento dalle aspre fatiche
della difesa.
</p>

<p>
Scorse tutta la giornata del 29 senza che i pontifici
ritornassero all’attacco.
</p>

<p>
Da un canto, i più di essi stavano occupati nella
triste bisogna di sotterrare i loro morti, ch’erano assai;
dall’altro, un proposito infernale era surto, frattanto,
nel cervello di Pierluigi, per cui altri correvano
i dintorni, onde procacciare i mezzi di mandarlo
ad effetto. Tali mezzi consistevano in grossa
copia di rami secchi, che costoro andavano raccogliendo
per le siepi e le boscaglie e di cui formavano
fascine; il proposito era quello di circuire con queste
fascine il castello e di appiccarvi il fuoco, per costringerne
la guarnigione a darsi vinta, o bruciarvela
dentro.
</p>

<p>
<span class="pagenum" id="Page_257">[257]</span>
</p>

<p>
Ma la fame e Sua Beatitudine il Papa disposero
altrimenti.
</p>

<p>
Ed ecco il come.
</p>

<p>
Quel giorno di sosta, impiegato da’ papalini in un
pio uficio ed in un esecrabile preparativo, era stato
il colpo di grazia per gli assediati. Affiochiti dalle
fatiche de’ precedenti due giorni, privi, da quattro,
di ogni più tenue sostentamento; i miseri cadevano
l’un dopo l’altro, a terra, accasciati dalla stanchezza
e dallo sfinimento; lo stesso Ascanio della Corgna,
lo stesso Andrea d’Arezzo sentivano mancarsi sotto
le gambe e non avevano più nè il core, nè il senno
di avisare ai pericoli della dimane. Il solo Cavalier
Nero sembrava indomabile. Con le braccia incrociate,
le linee del volto fieramente rattratte, egli s’aggirava,
tetro e pensoso, per l’ampio cortile, sul cui lastrico
giacevano quasi tutti i suoi compagni d’armi
prostrati dalla più completa inanizione, e, a quando
a quando, crollava superbamente la testa, come per
scacciare un molesto pensiero.
</p>

<p>
— No — ripeteva egli — no, per la croce!... scannarci
a vicenda tra noi, come fecero i prenestini per
non arrendersi a Silla, piuttosto che darci in mano
di cotesto malnato.
</p>

<p>
Ma un sordo mormorìo di malcontento rispose a
quella balda dichiarazione. I suoi compagni non dividevano
punto un simile aviso; l’idea di capitolare
la resa s’era già impadronita dell’animo di tutti. E
non ci fu modo: con l’alba del dì successivo un cencio
bianco, che avrebbe voluto essere una bandiera,
sventolava sul mastio di Castel Torsciano.
</p>

<p>
Pierluigi, intanto, era pur stato costretto di mutare,
a sua volta, i propri divisamenti.
</p>

<p>
Nel cuore della notte gli era giunta una staffetta
<span class="pagenum" id="Page_258">[258]</span>
da Roma, con una lettera dell’ottimo e massimo suo
genitore, nella quale Paolo III lo istruiva degli apparecchi
belligeri che andavano facendo i Colonna di
Palliano e di Rocca di Papa, insorti eglino pure a motivo
della sovrimposta sul sale, e lo esortava a finirla
presto co’ perugini e a trovar modo di chiamare sotto
le proprie bandiere tutto quel maggior numero di
capitani e di lance, che questi avessero preso al loro
soldo, attesocchè — conchiudeva — fosse suo intendimento
lo affidare a lui anche il comando di quella
nuova spedizione.
</p>

<p>
Per due distinti motivi, il Farnese accolse non senza
dispetto un simile annunzio, e perchè gli prescriveva
di allontanarsi subito di Perugia, non a pena l’avesse
ridotta alla impotenza; e perchè lo forzava a renunziare
al suo diabolico progetto di fare un auto-da-fè
dei difensori di Castel Torsciano. Ma non c’era molto
a dibattere: le notizie di Sua Beatitudine erano troppo
importanti, non solo per gl’interessi di Santa Madre
Chiesa, ma anco per quelli — più da curarsi — della
gloriosa casa Farnese e le ingiunzioni di lui troppo
esplicite e perentorie; perchè potesse frullargli in
capo di non far caso delle une, o di contravvenire
alle altre.
</p>

<p>
Stava quindi già per impartire contrordini a quelli
tra’ suoi, che si preparavano a trascinar le fascine
intorno intorno al castello, per appiccarvi il fuoco:
quando scorse il bianco segnale ondeggiante sul
mastio.
</p>

<p>
Il cacio — come suol dirsi — gli cascava su i
maccheroni.
</p>

<p>
Siccome tornava evidente che i torscianesi domandavano
di capitolare, egli spedì loro il suo capitano
Bombaglino, con una trombetta, a mo’ di parlamentario.
<span class="pagenum" id="Page_259">[259]</span>
Patti: o s’arrendessero a discrezione; o promettessero
tutti, insino all’ultimo, di tornare all’obbedienza
delle Sante Chiavi e di pigliar soldo sotto
gli stessi suoi ordini, di lui, Pierluigi, che li avrebbe
spediti — non contra Perugia — ma contra i colonnesi
di Rocca di Papa e di Palliano: altrimenti
sarebbesi compiuto il proposito d’intorniare il castello
di legna secche e d’incendiarlo; scegliessero.
</p>

<p>
E — com’è naturale — scelsero il meno peggio
dei mali: quello, cioè, di riassoggettarsi al pontefice
e di militar col Farnese.
</p>

<p>
Solo il Cavalier Nero avrebbe voluto opporsi a simile
vergognosa arrendevolezza; ma le proteste, i
clamori, le minacce de’ suoi compagni gli mozzarono
sul labro i sermoni e lo fecero piegare a sua volta.
</p>

<p>
Del resto — nella stretta dell’ultimo momento — a
lui pure soccorse un pensiero, che gli fece intravedere
quella capitolazione sotto un tutt’altro rispetto
e lo trasse a prestarvisi quasi di buon grado.
</p>

<p>
Così venne in potere de’ papalini l’antemurale della
<i>Città di Cristo</i> nel mattino del 30 maggio 1540.
</p>

<div class="chapter">
<p><span class="pagenum" id="Page_260">[260]</span></p>

<h3 id="cap29"><span class="smcap">Capitolo XXIX.</span>
<span class="smaller">La taverna.</span></h3>
</div>

<p>
Caduto Castel Torsciano, Perugia non poteva più
resistere a lungo.
</p>

<p>
Panta Almenna dette sibbene una brava pettinata
ai cavalli di Alessandro Vitelli, che — preso quel
forte — s’erano avviati al Ponte Pattolo per devastare
le campagne. Gli altri difensori della città, condotti
dal Baglione e dal dalla Staffa tentarono sibbene
una nuova uscita, con la quale, — meglio avventurati
che non nella prima — giunsero a respingere
e sbaragliare il grosso dell’esercito farnesiano
che — dopo il fatto di Pretola — s’era cotanto avanzato
da cacciarsi sin dentro il Borgo di Fontenuovo
e — per gli oliveti del monistero di Monteluce — accostarsi
alla porta di Sant’Antonio. Una batteria
situata sul monte di Porta Sole li coglieva in pieno
lungo la via scoperta de’ Cappuccini, per la quale si
erano volti in ritirata e ne faceva macello. Giunse
sibbene da Rimini messer Roberto Malatesta, col soccorso
di qualche barbuta. Ma erano — diremo — pannicelli
caldi.
</p>

<p>
Le spelazzate alle campagne, l’esaurimento de’ quattrini — a
grande fatica — accattati, fecero scarseggiare,
<span class="pagenum" id="Page_261">[261]</span>
poi difettare totalmente le vettovaglie e
mancar le paghe a’ soldati. Il Baglione, ch’era mosso
da ingordigia di bottino e da avidità di salario più che
da nissuno amor patrio, strepitava, minacciava, a
ogni tratto d’andarsene e di sciorre la sua mal cappata
accozzaglia. Un consiglio generale, tenuto il
primo giugno — nell’atto istesso che le milizie respingevano
i primi attacchi nemici — deliberava spedire
a Roma il cavalier Gian Benedetto Montesperelli e
messere Orazio della Corgna, a chiedere perdonanza
e indulgenza. N’ebbe vento il popolame minuto e se
n’adirò, sbraitando per le vie di voler impiccare a
gueffi delle case quattro quinti de’ traditori Venticinque.
Taluni di costoro, e primissimi quel Giulio
della Corgna e quel Tindaro degli Alfani, che avevano
sempre parteggiato per gl’indugi e.... la manna
del cielo, n’ebbero la tremarella, ed il primo così
potente, che lo trasse a fuggir furtivo dalla città;
l’altro si preparò ad imitarne lo esempio col mandar
fuori tutto il meglio delle sue argenterie, arredi e supellettili,
il che scoperto, venne arrestato, posto prigione
e poco mancò la bordaglia irritata e schiamazzante
non lo mettesse a pezzi. I maggiorenti — gli
uomini del commercio, del lavoro, del danaro che ce
n’è sempre — si sgomentarono di tutto un simile
arrugginìo e cominciarono a sobillare il Baglione
perchè trattasse della resa. Il Baglione non domandava
omai di meglio e, due dì dopo, il 3 giugno, la
resa venne trattata.
</p>

<p>
Contava egli tra’ suoi medesimi avversari un congiunto — Gerolamo
Orsino. A costui spedì, quindi,
un suo araldo proponendo una capitolazione. Il trattato
venne discusso presso il monistero di Monteluce
e stabilito come segue:
</p>

<p>
<span class="pagenum" id="Page_262">[262]</span>
</p>

<p>
1) che Ridolfo Baglioni si partisse securamente, con
le sue genti di battaglia e con le bandiere spiegate;
</p>

<p>
2) che il duca Pierluigi Farnese entrasse in Perugia,
con una guardia d’italiani a lui convenevole,
senza alcun spagnuolo;
</p>

<p>
3) che prendesse possesso della città per il Papa
e la conservasse in quello stato in cui era avanti la
ribellione, salva la roba e la vita di tutti e l’onore
delle donne.
</p>

<p>
Ma non corriamo troppo oltre ed arrestiamoci un
tanto, per ritornare ai principali personaggi della
nostra istoria, che il desiderio di tener dietro passo
passo alle vicende politiche della <i>Guerra del Sale</i>,
ci ha fatto, per avventura, dimenticare oltre il convenevole.
</p>

<p>
Non così Pier Schianchino de’ Mattei e Volframo di
Rautzengrachenberg, o — a più giusto dire — il giovane
capitano Tre-Grazie ed il vecchio Pellegrino di
Leuthen, ebbero adempiuto allo incarico loro, annunziando
ai capitani Panta Almenna e Gerolamo della
Bastia ed ai Venticinque il prossimo arrivo di Ridolfo
Baglioni; che quello — seguendo le indicazioni
dello astuto tedesco — si mise tosto in giro per
iscuoprire le tracce della nostra giovine Bianca.
</p>

<p>
Nè il compito doveva tornargli difficile, dappoichè
Pellegrino — nella precedente sua sosta a Perugia — avesse
scoperto come la fanciulla si trovasse albergata
presso lo zio Bartolomeo della Staffa e dove sita
la casa di costui.
</p>

<p>
Tre-Grazie non ebbe che a rendervisi, con un pretesto,
per sincerarsi della esattezza di tali scoperte.
E il pretesto fu subito trovato. Da’ medesimi capitani
baglioneschi, a’ quali era stato commesso, aveva risaputo
come il della Staffa — impaziente e dubitoso
<span class="pagenum" id="Page_263">[263]</span>
qual era del sollecito arrivo de’ richiesti soccorsi — si
fosse deciso a spedire ingaggiatori suoi
propri per le circostanti borgate in busca di gregari
e cavalli. Trasse quindi partito da ciò per recarsi a
fargli visita ed assecurarlo in persona che quei soccorsi
erano in sul punto di giungere.
</p>

<p>
Messer Bartolomeo lo accolse da quel perfetto gentiluomo
che era con ogni maniera amabilità e cortesie
e — volendo farlo capace di sua viva riconoscenza
per quanti volavano in difesa dell’amata sua
patria — lo pregò istantemente acciocchè si compiacesse
pigliar stanza in sua casa e posto alla sua mensa.
</p>

<p>
Tre-Grazie non avrebbe saputo domandare di meglio:
toccava il cielo col dito. Tanto per rispetto alla
forma, cominciò dal rifiutare l’onorevole invito; ma
poi — come cedendo alle gentili sollecitazioni dell’ospite — finì
ad accettarlo e — da quel giorno istesso — si
trovò insediato in casa dei della Staffa, sotto il
medesimo tetto che ricovrava la giovine Bianca, vale
a dire: padrone del campo.
</p>

<p>
Occupata la posizione, lo studiare il piano che lo
menasse a vittoria completa, non doveva essere per
lui che l’affare di un attimo. E lo fu. Ne scrisse allora
diffusamente al Farnese, esponendogli, in primo,
il resultato de’ propri maneggi e, quindi, le sue speranze
ed i suoi intendimenti per l’avvenire e gl’inviò
la lettera col mezzo di Pellegrino, che ottenne ovviamente
di far uscire dalla città, sotto colore di
spedirlo al capitano Signorelli, con una sua particolare
missiva.
</p>

<p>
Sbarazzatosi del tedesco — che, restando in Perugia,
poteva essere riconosciuto e guastargli le ova
nel paniere — egli si senti anche più forte. Gli pareva
che nulla più al mondo potesse sovraggiungere
<span class="pagenum" id="Page_264">[264]</span>
ad attraversare i suoi progetti, i quali — come il
sagace lettore può facilmente imaginario — erano tutti
in odio della nostra misera Bianca.
</p>

<p>
Ai pasti cotidiani della numerosa famiglia della Staffa,
egli trovavasi assiso al di lei fianco.
</p>

<p>
La giovinetta — come lo scorse — ebbe un soprassalto
di terrore e un freddo brivido le corse per
tutte le ossa. Le sembrava non essere quella la prima
volta che si vedeva dinanzi quel volto imberbe e fortemente
accentuato e che quegli occhi scintillanti si
affisavano in lei. Ma — per quanto frugasse e rifrugasse
ne’ più reconditi penetrali delle sue reminiscenze — mai
pervenne a scovare un solo ricordo, che coonestasse
una tale imaginaria supposizione.
</p>

<p>
Allora pensò, che quanto stimava rimembranza non
fosse, invece, altro che presentimento e — siccome
la vista del giovine ufiziale le aveva dato quasi una
stretta al cuore — non potè credere che a presagio
funesto ed istintivamente alienarsi da lui.
</p>

<p>
Se ne avvide Tre-Grazie e — mettendo ogni più
accurato studio nel far onore al proprio nomignolo — s’industriò
quanto più seppe per combattere nell’animo
della fanciulla quella prevenzione di repugnanza.
E tanto vi si adoprò destramente che non
era ancora scorsa una mezza settimana senza che
Bianca fossa costretta a mormorare fra sè:
</p>

<p>
— Perchè mai mi tormento con le strane mie ubbie?....
cotesto capitano è il più garbato giovane che
mi conosca; è tutto condescendenza ed affettuose cure
pe’ miei ospiti e congiunti; non mi rivolge mai verbo
che non improntato della più onesta reverenza; ed io
ho a serbargliene rancore?.... e di che? e perchè?....
evvia! bando una volta a queste sciocche idee da feminuccia
volgare!
</p>

<p>
<span class="pagenum" id="Page_265">[265]</span>
</p>

<p>
Se in quel tanto di brutale istinto, che pur s’incontra
nell’uomo, c’è molto del cattivo, e c’è pur
anche molto del buono. Certe spontanee repulsioni,
che ci si manifestano inconsapevolmente al primo
aspetto di una cosa, o di una persona, appartengono
forse a questa seconda parte dello istinto nostro. Ma
noi — con la ragione sviluppata dalla educazione e
col criterio sviluppato dalla ragione — in luogo di
secondarle ci adopriamo del nostro meglio a combatterle,
rintuzzarle, annientarle e non sempre col
nostro maggiore vantaggio.
</p>

<p>
Bianca si trovava appunto a far questo: la poverina
imponeva silenzio alle provide voci del proprio
istinto e — cedendo al fascino di una ben giuocata
comedia — si lasciava attrarre come usignuolo dal
serpe.
</p>

<p>
Non andò guari, infatti, che Tre-Grazie se n’ebbe
cattivata tutta la confidenza, come già godeva quella
dell’intera di lei famiglia.
</p>

<p>
Il piano di costui era della più grande semplicità.
Dal modo, in cui camminavano le faccende, egli comprendeva
bene che i perugini non l’avrebbero potuta
durare a lungo e che il giorno di capitolare la resa
non doveva essere lontano. A questo punto, tornava
evidente, che i più de’ Venticinque — come quelli che
reputavansi maggiormente compromessi, ed in ispeciale
messer Bartolomeo della Staffa, che lo era daddovero
e molto — non avrebbero indugiato a mettere
il più di strada possibile tra la loro gola e il capestro,
che probabilmente gli apparecchiava il Farnese.
Egli, dunque, si sarebbe proposto — nella sua qualità
di nuovo amico di casa — di tutelare e scortare
con alquanti de’ suoi la fuga di messer Bartolomeo e
la sua famiglia; avrebbe disposto in guisa che questa
<span class="pagenum" id="Page_266">[266]</span>
si operasse di notte; quindi — aiutato dalle tenebre
e da’ compagni — toltasi in braccio Bianca, fatto
voltar groppa al cavallo e, via, dàtogli di sprone sino
alla tenda di Pierluigi.
</p>

<p>
Presumibilmente nulla poteva intervenire, che gli
sconcertasse un simile piano.
</p>

<p>
Tutto lo assunto compendiavasi nello accaparrarsi
il concorso di quattro o cinque ausiliari, che — per
quattrini, s’intende — consentissero a prestargli mano
nel divisato rapimento; ed era ovvio che cosifatti satelliti
dovesse ricercarli tra le milizie del Baglione,
da vari giorni già arrivate in Perugia e che racchiudevano
ogni maniera de’ più eterocliti elementi, e non
durar pena a trovarli.
</p>

<p>
In capo della via, allora detta <i>Nuova</i>, perchè costrutta
nel 1390, piegando verso l’Arco di Augusto,
aprivasi una lurida bettolaccia dalla porta sgangherata,
le tavole unte e bisunte, le panche traballanti
su’ loro piedi sconnessi, dove i soldati e i capilance
di quelle milizie avevano preso l’andazzo di convenire
ogni sera, in cui non fossero di guardia alle
mura, per accoppare il tempo giuocando a zara e sbevazzando
vin cotto delle Marche, o vin crudo delle
Romagne.
</p>

<p>
Ivi trasse una sera Tre-Grazie, nello intendimento
di farvi, a bell’agio, i suoi studi.... <i>in anima vili</i> e
la sua scelta.
</p>

<p>
Confidente nel proverbiale <i>in vino veritas</i>, era egli
persuaso che, in nessun luogo meglio che alla taverna,
avrebbe potuto formarsi uno esatto criterio sul carattere
e l’indole vera dei farabutti, cui era sul punto
di domandare sussidio.
</p>

<p>
Tra superiori e subalterni, ce ne trovò, infatti, congregati
bene una ventina, gli uni stretti in circolo
<span class="pagenum" id="Page_267">[267]</span>
attorno a un tavolo su cui due loro compagni si garrivano,
o ai dadi o alla mora, prima le paghe, poi il
cavallo, poi la daga, la spada, il pugnale, il moschetto
e — finalmente — la loro parte di bottino... <i>in fieri</i>;
altri a cavalcioni di una panca, con le gomita puntellate
al sordido desco e gli occhi già imbambolati dalle
reiterate libazioni: altri, infine, o accoccolati o stesi
addirittura sul terroso pavimento e immersi nel sonno.
</p>

<p>
I morioni, le barbute, gli elmetti, le partigiane, i
centuroni, i cosciali, smessi da’ giuocatori e da’ bevitori,
per istar meglio in panciolle, giacevano alla rinfusa
in un canto della stamberga, cui davano l’aria
d’un magazzino di rigattiere antiquario.
</p>

<p>
L’ostessa — grossa contadina di Foligno, dall’epa
regurgitante, gli occhi lagrimosi e il mento barbuto — s’affaccendava,
da destra a manca, qui recando
un paio di bicchieri di stagno, là un fiasco di Sangiovese,
dove una frittatina grassa al battuto di lardo,
dove una lucernetta d’ottone a tre becchi, per meglio
rischiarare una partita ai dadi.
</p>

<p>
Appesa nel mezzo del soffitto a vôlto, nero come
quello d’una cantina, un enorme lanternone di ferro,
dai vetri fuliginosi e dal lucignolo scoppiettante, spandeva
la sua luce tetra e rossastra su quella scena bizzarra.
</p>

<p>
Quando vi penetrò il giovane capitano Tre-Grazie,
la bettola echeggiava de’ più bestiali e assordanti clamori:
giuocatori, che si bisticciavano e, dalle parole,
minacciavano passare alle busse; capilance, che gridavano
più forte, per sedarne la bizza e ricondurli
al silenzio; beoni che tempestavano le tavole di colpi,
per richiedere nuovo alimento alla loro sete da spugne,
o che — in quella beata estasi della prima ebrezza — intuonavano
sguaiate ed oscene canzonacce; tutti
<span class="pagenum" id="Page_268">[268]</span>
i dialetti, tutte le imprecazioni e bestemmie più accidentate,
che s’incrociavano, come razzi e girandole,
in un fuoco d’artefizio; formavano una chiucchiurlaia
di suoni, di urla, di strilli, così strepitosa,
da disgradarne due locomotive, quando si rasentano,
in uno scambio di convogli sotto una galleria
ferroviaria.
</p>

<p>
Tre-Grazie sedette, si fece apprestare un bicchiere
di lambrusco riminese e prestò attenzione.
</p>

<p>
— Bada, Guidalesco — vociava uno de’ giuocatori,
mentre agitava il bossolo fatale — se perdo anco
questa, che sia impiccato, che sia, se non diserto domani
e non piglio su il mio moschettone nuovo della
fabrica di Milano e quel famoso colpo di stocco, che
m’ha insegnato lo svizzero Gaspardo di Feltz, per
andarli a profferire a Sua Grandezza, Monsignor Duca
di Castro, che Dio faccia campare mill’anni e che
sarà sempre meno tirchio e noioso di questo branco
di bottegai perugini!
</p>

<p>
— Tieni la lingua a posto, Brancaccio! — gl’intimò
un capo bandiera — o che io, se la duri, ti fo
legare su stretto peggio d’una salsiccia e mortificare
le carni, come ad un santo anacoreta!
</p>

<p>
— Ho detto: se perdo! — fece remessivamente
Brancaccio.
</p>

<p>
— E hai perduto — gli ghignò in volto il suo antagonista.
</p>

<p>
— Sacramento! — urlò il perdente e s’allontanò
dal tavolo, dopo averla quasi sfondata con un pugno.
</p>

<p>
Tre Grazie lo chiamò a sè.
</p>

<p>
Aveva cominciato a scegliere.
</p>

<p>
Per via dello stesso Brancaccio — scampolo di galera
che, a furia d’aver mutato padrone e militato
sotto tutte le insegne, non ricordava più tampoco il
<span class="pagenum" id="Page_269">[269]</span>
paese dov’era nato — non tardò a stringere lì per
lì, conoscenza con altri tre birbaccioni, i quali — udito
di che si trattasse e dopo essersi fatti un po’ tirare
per quanto al compenso, — consentirono tutti
di mettersi a’ suoi ordini e di aiutarlo in ogni sua
impresa.
</p>

<p>
Ma il proverbio dice che se il diavolo fa spesso le
pentole non fa sempre i coperchi.
</p>

<p>
Infatti — tra i frequentatori della taverna — tutti
indistintamente o assorbiti dal giuoco, o avvinazzati
o dormienti, epperò non in istato di prestare la minima
attenzione al crocchio misterioso che Tre-Grazie e
i suoi quattro accoliti formavano in un canto — uno
per eccezione ve n’era, che vi badava ed anche
tendendo molto l’orecchio.
</p>

<p>
Era costui un giovane capo di lancia, alto, ben
fatto, pallido, melanconico, il quale non si trovava
in quel luogo che per mero caso, indottovi da uno
de’ suoi commilitoni, quello istesso che, poco prima,
aveva ammonito Brancaccio. Chiassone e sollazzevole
quant’altri mai, questo suo compagno non aveva tardato
molto a staccarsi da lui per assistere ad una
partita di zara; cosicchè egli era venuto a trovarsi
tutto solo in mezzo a un ambiente, che — stando
alle apparenze — non doveva minimamente confarsi
nè a’ suoi gusti, nè al suo carattere.
</p>

<p>
Volendo tuttavia — per non mostrarsi scortese — aspettare
ad andarsene che la partita di zara fosse
finita; e’ s’era addossato frattanto ad una delle pareti
e stava là ritto, tutto assorto ne’ propri pensieri;
quando talune parole rivolte a fior di labra da Tre-Grazie
a Brancaccio, lo scossero vivamente e lo trassero
da quel sue meditare.
</p>

<p>
Tali parole erano le seguenti:
</p>

<p>
<span class="pagenum" id="Page_270">[270]</span>
</p>

<p>
— Quindi passare al soldo del signor duca Pierluigi
Farnese!
</p>

<p>
Il giovine, all’udirle, ebbe come un trabalzo di
sdegno; si staccò un momento dalla parete; fece
un passo inanzi; ma quindi — mutato aviso — tornò
a riprendere la sua postura, mormorando fra
sè stesso:
</p>

<p>
— Sta bene! vi terrò d’occhio!
</p>

<div class="chapter">
<p><span class="pagenum" id="Page_271">[271]</span></p>

<h3 id="cap30"><span class="smcap">Capitolo XXX.</span>
<span class="smaller">Il ratto.</span></h3>
</div>

<p>
Fatto l’accordo, i Venticinque che — malgrado il
pattuito — non s’estimavano troppo al securo, si disposero
ad abbandonare la città con le proprie famiglie,
ricovrando poi, come fecero, quali a Siena e quali
a Firenze.
</p>

<p>
Del numero — e tra i primi — fu naturalmente
Bartolomeo della Staffa, che aveva coscienza di essersi
adoprato per la santa causa della sua patria
assai più che chiunque; epperò certo d’essersi, più
che chiunque, attirato sul capo l’odio dei Farnesi.
</p>

<p>
Tre-Grazie vedeva, dunque, intessersi, filo per filo,
tutto quanto il suo ordito. La proposta di accompagnare
e scortar nella fuga messer Bartolomeo della
Staffa ed i suoi, l’aveva già messa inanzi da vari
giorni e vista accettata con la massima premura e coi
segni della più viva riconoscenza. I suoi quattro scherani — che
ovviamente il Baglione aveagli concesso di
trattenere, pur di pensare egli stesso alle paghe respettive — gli
aveva già introdotti in casa della
Staffa e presentati come suoi fidi seguaci, disposti a
tutto ardire, a tutto sfidare, per rendergli servizio.
</p>

<p>
Non c’era, quindi, il minimo ostacolo da temere,
<span class="pagenum" id="Page_272">[272]</span>
ed egli s’avvicinava a grandi passi, al momento, in
cui veder compiuto il progetto, che aveva preparato
con l’opera, sollecitato col desiderio.
</p>

<p>
Correva il 4 giugno.
</p>

<p>
Nel dì stesso una parte delle truppaglie di Ridolfo
Baglioni doveva lasciare Perugia e, due dì dopo,
farvi solenne ingresso il signor duca di Castro.
</p>

<p>
Conveniva, dunque, affrettarsi.
</p>

<p>
Bartolomeo della Staffa — ottemperando ai consigli
o, piuttosto, alle sobillazioni del capitano Tre-Grazie — decise
di non lasciar scorrere la notte di quel
giorno, senza aver abbandonato la città dove il restare
più a lungo sarebbe stata la massima delle imprudenze.
</p>

<p>
Scesa infatti, la notte; compiuti i debiti apprestamenti;
trattasi dietro una mezza serqua di muli, che
portavano in groppa i meglio arredi, le meglio suppellettili
della casa, e le biancherie, i vestiari, i gioielli
e le armi personali, Messer Bartolomeo della Staffa,
cavalcando con tutta la sua famiglia — che si formava
di un vecchio zio mezzo ebete, di tre figliuole,
di un giovane cugino e della nipote Bianca, oltre
cinque famigli — uscì chetamente da porta Susanna,
accompagnato da Tre-Grazie e da’ quattro sbirri, che
gli cavalcavano al fianco.
</p>

<p>
Fu mesto, doloroso, straziante il distacco di quei
profughi dalla loro città natale, che ben comprendevano
non avrebbero mai più riveduta. Messer Bartolomeo — il
focoso patriota, l’intrepido guerriero,
l’uomo aduso ai rischi ed alle sciagure — non sapeva
impor la forza al proprio affanno e rompeva in
singhiozzi.
</p>

<p>
È tanto cara la patria.
</p>

<p>
Padroneggiato quel primo ed inevitabile schianto,
<span class="pagenum" id="Page_273">[273]</span>
e datogli, con le lagrime, alquanto di sfogo e di ristoro;
la mesta comitiva de’ fuggiaschi procedè silenziosa
per l’aspra via dell’esilio.
</p>

<p>
La notte — che un repente annebiarsi del cielo
aveva reso anche più tetra — aggiungeva tristezza
a quella tanta tristezza. I muli del bagaglio andavano
inanzi coi servi. Bartolomeo li seguiva a qualche distanza,
col capo inclinato sul petto, tutto assorto
ne’ suoi dolorosi pensieri. Gli stava al fianco lo zio,
che — per lo accasciamento della persona e il modo
trascurato in cui lasciava gire la propria cavalcatura — sarebbesi
detto altrettanto angosciato quanto il
congiunto; ma che, invece, non era che maggiormente
istupidito dalla nuovità del caso. Dietro loro, si tenevano
le tre figlie del capo-famiglia, elleno pure desolate
e piangenti; poi veniva il giovine loro cugino
e, finalmente, Bianca, indugiata ultima a bello studio
dalle ciance del capitano Tre-Grazie.
</p>

<p>
Com’è facile a intendersi, per quanto il rammarico
de’ suoi cari dovesse pesarle grave sul core;
ella — che aveva vissuto tanto più a lungo nel Valnurese,
presso dell’avolo, chè non a Perugia, presso
di loro — non poteva, per l’abbandono di questa
città, provarne altrettanto. — Il suo — per così
esprimerci — non era che un rammarico di consenso.
Ond’è che, più facilmente di chiunque altro della triste
brigata, ella inchinavasi a prestare ascolto alle
cortesi parole, che le andava volgendo, ad arte, il giovine
capitano.
</p>

<p>
S’erano così allontanati di circa un miglio dalla
città, quando costui — afferrando d’improviso le briglie
della giumenta su cui ell’era seduta — la costrinse
di botto a fermarsi.
</p>

<p>
Bianca — un cotal po’ allarmata da quell’atto strano
<span class="pagenum" id="Page_274">[274]</span>
ed imperioso — fu a un punto di mettere un grido.
Ma Tre-Grazie la prevenne susurrandole sommessamente
col tono il più rispettoso:
</p>

<p>
— Non vi spaurite, madonna! egli è che m’è parso
udire il trottìo di vari cavalli, che camminino a questa
volta, e vorrei sincerarmene.... statevi cheta un
momento, che presti ascolto.
</p>

<p>
E scese d’arcione nell’atto di curvarsi a terra, per
viemmeglio origliare.
</p>

<p>
Un rumore s’udiva di fatto ed era proprio — come
lo aveva annunziato Tre-Grazie — la pesta di vari
cavalli, che s’avvicinavano dalla parte di Perugia.
</p>

<p>
Comunque — mentre egli origliava — la famiglia della
Staffa si slontanasse sempre più sollecitamente, tanto
che non si percepiva nemmanco più il calpestio delle
loro cavalcature; Bianca, a quel rumore, si tranquillò
completamente, scorgendo in esso la giustificazione
del modo brusco e quasi violento in cui il giovine
capitano l’aveva arrestata.
</p>

<p>
Costui, per contro, ne rimase siffattamente stupito,
che non sapeva prestar fede al proprio orecchio.
</p>

<p>
Era strano infatti. Egli inventava di sana pianta
un supposto pericolo, onde aver pretesto per trattenere
un momento la fanciulla e staccarla così dal
resto della comitiva che gli tornasse più facile il
mandare ad effetto il divisato rapimento; ed ecco
che quel pericolo si manifestava reale: gente a cavallo
procedeva effettivamente su la strada che, da
Perugia, conduce al Trasimeno e — siccome non era
probabile fossero pontifici, quali egli li aveva fatti
supporre a Bianca per coonestare il proprio fittizio
timore — ovvio resultava dovessero essere o baglioneschi
o — più presumibilmente ancora — altri perugini
fuggiaschi, da’ quali naturalmente nulla poteva
ripromettersi di buono pe’ suoi progetti.
</p>

<p>
<span class="pagenum" id="Page_275">[275]</span>
</p>

<p>
In quella — a rendere anche più critica la situazione
del capitano — i leggieri vapori, che ingombravano
il cielo, si diradarono repentinamente e, fra i
lembi delle nuvolette squarciate, la luna piovve su
la terra il suo candido raggio.
</p>

<p>
Bianca si guardò attorno, dall’alto della sua giumenta,
e tornò a provare un senso d’indefinibile trepidazione.
La carovana de’ suoi congiunti s’era già
interamente dileguata dietro una sinuosità della via;
inginocchiato su questa e con in pugno le briglie del
proprio cavallo, Tre-Grazie stava sempre origliando in
silenzio e — tra il gruppo, che formavano eglino due,
e il gomito dietro il quale era sparita la famiglia
della Staffa — quattro uomini tenevansi immobili,
ritti su i loro cavalli.
</p>

<p>
Erano i quattro scherani di Tre-Grazie.
</p>

<p>
Tale circostanza fu appunto quella che ravvivò i
timori nell’animo della giovinetta.
</p>

<p>
— Perchè? — pensava entro sè stessa — si sono
dessi arrestati a loro volta, piuttostochè continuare
il cammino con lo zio e con gli altri?... il capitano
non ha fatto loro alcun cenno!... che abbiano notato
eglino pure il medesimo calpestio?... sarebbe per lo
meno strano, poichè ci andavano inanzi e noi stessi
dovevamo impedir loro di avertirlo!.. che sarà dunque,
mai, Gesù mio?...
</p>

<p>
Ma non dovette attender molto a saperlo.
</p>

<p>
Nell’atto istesso ch’ella rimuginava in cervello tali
sue giuste apprensioni, l’uno de’ quattro sgherri, che
le davano tanto a pensare, le balzò repentinamente
di fianco e — sollevatala a un tratto dal suo seggio — la
gettò tra le braccia di Tre-Grazie che, in quel
medesimo punto, era rimontato in arcione.
</p>

<p>
La poverina volle mandare uno strido; ma costui — stringendola
<span class="pagenum" id="Page_276">[276]</span>
vivamente col braccio sinistro, e
dando una spronata al proprio cavallo che spinse di
nuovo in direzione di Perugia — con l’altra mano,
le fece balenare sul petto l’acuta lama di una misericordia,
e le intimò con voce rauca:
</p>

<p>
— O taci, o ch’io ti scanno in su l’atto!
</p>

<p>
Bianca fu per svenire.
</p>

<p>
Brancaccio — quel medesimo sbirro che l’aveva
strappata di sella — dètte col palmo della mano un
forte sculaccione alla di lei giumenta, che, galoppando,
riprese lo interrotto cammino. Per tal modo, quand’anco
Bartolomeo ed i suoi — non iscorgendo più la loro
giovine parente — si fossero, alla loro volta, arrestati
e decisi, per avventura, di retrocedere; quel galoppo
doveva rinfrancarli e tenerli ancora per alcuni
momenti in sospeso.
</p>

<p>
Poscia Brancaccio, co’ suoi tre degni associati, si
slanciò di trotto serrato su le orme di Tre-Grazie.
</p>

<p>
Il ratto era compiuto.
</p>

<div class="chapter">
<p><span class="pagenum" id="Page_277">[277]</span></p>

<h3 id="cap31"><span class="smcap">Capitolo XXXI.</span>
<span class="smaller">Un’altra Clorinda.</span></h3>
</div>

<p>
Ma — come lo abbiamo già detto — non sempre,
quando il diavolo fa le pentole, sa pur farne i coperchi.
</p>

<p>
I cavalieri procedenti da Perugia ed il cui scalpitare
aveva già tanto sorpreso ed allarmato Tre-Grazie,
s’erano, nel frattempo, di molto avvicinati e tanto
più presto dovevano trovarsi di fronte a’ rapitori di
Bianca, inquantochè questi trottassero a briglia sciolta
verso di loro.
</p>

<p>
Non tardarono, infatti, a giungere in vista gli uni
degli altri.
</p>

<p>
I cavalieri non erano che tre; ma erano appunto:
quel giovane, pallido e melanconico capolancia, che,
nella bettola presso l’Arco di Augusto, vedemmo prestare
ascolto al colloquio di Tre-Grazie con Brancaccio;
il gioviale suo collega, che lo aveva indotto a
mettere il piede, per la prima volta, in quel lurido
luogo, ed un altro loro commilitone.
</p>

<p>
Il giovine, che faceva parte dello esercito baglionesco,
sino dacchè messer Ridolfo ne avea formato il
primo nucleo, partendosi da Firenze pel Pontassieve
e la Incisa, si era sempre distinto per un odio acerrimo,
tutto suo personale, contro il duca di Castro.
</p>

<p>
<span class="pagenum" id="Page_278">[278]</span>
</p>

<p>
Il suo ingaggio in quello esercito erasi compiuto
in istraordinaria maniera.
</p>

<p>
Mentre il Baglione faceva tappa al Pontassieve, con
tre o quattro de’ suoi capitani e pochissimi ancora
de’ primi gregari; se l’era visto apparire dinanzi tutto
lacero, scalzo, semignudo.
</p>

<p>
— Cosa vuoi? — gli aveva chiesto.
</p>

<p>
— Prima di tutto — gli rispose il misero giovine — due
risposte ad altrettante mie domande.
</p>

<p>
— Parla.
</p>

<p>
— È egli vero che voi siate su le mosse, per accorrere
in difesa de’ vostri compatrioti di Perugia?
</p>

<p>
— È vero!
</p>

<p>
— È vero altresì che, contra de’ perugini, militi
in persona monsignor Pierluigi Farnese, duca di
Castro?
</p>

<p>
— È vero altresì!
</p>

<p>
— Ebbene, messere: io vi supplico in grazia di
prendermi al vostro soldo.
</p>

<p>
— Oimè, nol rifiuto; ma tu, poveraccio, se’ lì senz’armi
e senza nemmanco vesti di che cuoprirti.
</p>

<p>
— E voi mi rifornirete del tutto, messere; poi vi
risarcirete man mano, col trattenermi le paghe.
</p>

<p>
— Interamente?
</p>

<p>
— Interamente.... pur che mi provediate eziandio
di un cavallo e di vettovaglie per me e per esso.
</p>

<p>
Avido come era, il Baglione non poteva desiderare
di meglio, e s’affrettò ad accettare il convenevole
patto.
</p>

<p>
In seguito — essendosi il giovine assai distinto e
per capacità e per disciplina, — lo creò capolancia
e — da quell’ora — gli cominciarono a correre le
paghe.
</p>

<p>
Ne’ pochi fatti d’arme, ch’ebbero luogo durante la
<span class="pagenum" id="Page_279">[279]</span>
difesa di Perugia, egli erasi mostrato sempre primo
al fuoco: si batteva con passione, con entusiasmo, con
una specie di delirio e — nel più fitto della mischia — si
guatava curiosamente d’intorno e a quanti gli
stavano presso:
</p>

<p>
— C’è il Farnese? — soleva richiedere ansioso — c’è
il Farnese all’attacco?
</p>

<p>
Ma giammai gli fu dato vederlo.
</p>

<p>
Come ci è noto, cotesto giovine ufiziale — dopo aver
sorpreso le alcune parole rivolte sommessamente da
Tre-Grazie a Brancaccio, allusive ad un qualunque
tradimento in pro del Farnese — aveva mormorato
fra sè:
</p>

<p>
— Bene! vi terrò d’occhio!
</p>

<p>
E lo aveva fatto.
</p>

<p>
Apparteneva alla istessa sua lancia un napolitano
di Santa-Maria-Capua-Vetere, amico intimo d’uno
de’ tre birbaccioni, di cui Brancaccio aveva procacciato
il concorso a Tre-Grazie. Per mezzo di colui — il
quale gli doveva gratitudine perchè gli doveva nientemeno
che la vita — egli s’era, quindi, messo a
portata di conoscere tutti gli andamenti ed i progetti
di costoro. Ignorava, ben vero, a danno di chi fossero
precisamente rivolti; ma, in isgrosso, sapeva in che
consistessero; sapeva, cioè, come Tre-Grazie lavorasse
sott’aqua in prò e forse per conto e per mandato
di Pierluigi Farnese, e come scopo precipuo di un tale
lavorìo fosse il rapimento di una fanciulla. E non
c’è bisogno di soggiungere che s’era proposto d’impedirlo.
</p>

<p>
Si confidò al suo gaio collega, Jacopo Barizello da
Lodi, detto <i>Il Felciata</i>, quello stesso, che lo aveva
introdotto nella taverna dell’Arco di Augusto; si aggiunsero
un altro capo di lancia, certo Valentaccio
<span class="pagenum" id="Page_280">[280]</span>
Ciprigni di Macerata: e — tutti tre uniti — come
seppero Tre-Grazie ed i suoi usciti di Perugia e trovandosi
pienamente liberi, perocchè prosciolti dal
Baglione; si posero su le costoro pedate.
</p>

<p>
Tre-Grazie li vedeva inoltrarsi non senza molto
dispetto misto a qualche po’ di paura. Perciò, appunto,
dava sempre più forte di sproni ne’ fianchi del
proprio cavallo, sperando poterli incrociare e passar
oltre tanto velocemente, ch’e’ non dovessero badare
all’umano fardello, che si recava in braccio.
</p>

<p>
Ma nella istessa guisa e nello istesso mentre che
l’avanzarsi di que’ tre metteva a lui nel cuore dispetto
e paura; un debole raggio di speranza s’insinuava,
per la medesima cagione, nel core di Bianca. — La
poverina, alla loro vista, erasi un cotal po’
rianimata e, facendo forza delle braccia per sollevarsi
più alto del suo rapitore, stava già nel procinto di
chiamare al soccorso; quando un lungo grido partì
dal gruppo de’ tre cavalieri, cui ella rispose con un
altro grido:
</p>

<p>
— Bianca?...
</p>

<p>
— Neruccio?...
</p>

<p>
Sì; il pallido e melanconico capolancia, che cavalcava
tra il Felciata ed il Valentaccio, non era altri
che il nostro Neruccio Nerucci, da noi lasciato ferito
ai piedi di monte Osèro, nel povero casolare della
Chiappa, in mano del vecchio Luca Rinolfo, padre di
Terremoto.
</p>

<p>
Risanato; ma senza più aver novella nè di costui,
nè della sua Bianca; ma senza aver modo al momento
di guadagnarsi la vita; e’ si tolse un bel mattino di
là, e, <i>pedibus calcantibus</i> tirò via per Parma, Bologna,
Firenze, nel duplice scopo di rintracciare l’amata
fanciulla e di procacciarsi qualche onesto mezzo di
sussistenza.
</p>

<p>
<span class="pagenum" id="Page_281">[281]</span>
</p>

<p>
Durante la sua lunga peregrinazione, sciupò le vesti
e quel po’ di quattrini, che gli rimanevano nel
borsello; dovette vendere armi ed arredi per ritrarne
alquanti altri, che furono bentosto pure esauriti ed a
Firenze — nudo, crudo, disperato — sarebbesi visto
nel duro stremo di basire d’inedia, se non gli fosse
giunta in tempo a salvarlo, la notizia della impresa,
cui s’accingeva il Baglione. L’odio suo non mai sopito
contro Pierluigi Farnese lo trasse ad accorrere
sotto le bandiere di lui e sappiamo in qual modo ed
a quali patti: il caso — o la providenza — lo traeva
adesso dinanzi alla diletta donzella, con tanta solerzia
e sempre indarnamente ricercata.
</p>

<p>
— Bianca!
</p>

<p>
— Neruccio!
</p>

<p>
Al chiaror della luna, i due giovani s’erano riconosciuti
e questi — cacciando inanzi a spron battuto
il proprio cavallo — erasi già avventato ad arrestare
pel morso quello di Tre-Grazie.
</p>

<p>
L’urto fu violento.
</p>

<p>
Gli animali s’impennarono, rincularono rovinosamente
e misero i cavalieri a un pelo di traboccar giù
d’arcione. Malgrado ciò, poterono mantenersi in equilibrio
e — risospinti inanzi i cavalli — sguainarono
entrambi la spada, apparecchiandosi alla lotta.
</p>

<p>
Senonchè Neruccio trovavasi nella più sfavorevole
situazione, non potendo drizzar la punta contro il
proprio avversario, senza correr rischio di ferire, in
pari tempo, anche la sua Bianca, della cui persona
quello facevasi abile schermo. Tentò, quindi, con una
svelta manovra, di buttarsi da un lato per coglierlo
alla sprovista.
</p>

<p>
Ma Tre-Grazie lo prevenne.
</p>

<p>
Mentr’egli faceva girare il proprio cavallo, che,
<span class="pagenum" id="Page_282">[282]</span>
scalpitando, andò quasi a rasentare quello di Tre-Grazie;
questi, che tenevasi aquacchiato dietro il
corpo di Bianca e col braccio destro penzolo verso
terra, con un rapido movimento, rialzò questo braccio
e stese inanzi la spada con tutta la forza della
sua gracile persona.
</p>

<p>
Il cavallo di Neruccio — nel cui ventre la spada
del giovine capitano era penetrata fin presso all’elsa — s’inarcò
su le gambe deretane e — con un lungo
nitrito di dolore — precipitò sul fianco, traendo seco,
nella caduta, il proprio cavaliere.
</p>

<p>
Intanto Brancaccio ed i suoi tre camerati avevano
raggiunto il loro comandante e — tratta a lor volta
le draghinazze — si scaraventavano su Valentaccio
e il Felciata.
</p>

<p>
Nella loro qualità di capi di lancia, erano costoro
assai meglio sperti in ischerma e nel maneggio delle
armi, chè nol potessero i semplici ribaldi seguaci di
Brancaccio. N’ebbero però ben presto ragione e a
suon di stoccate, li cacciarono l’un dopo l’altro giù
di sella, mandandoli a vomitar nella polve l’ultima
loro bestemmia. Ma rimaneva il più duro; rimaneva
Brancaccio, il quale — come il lettore ricorda — aveva
imparato da Gaspardo di Feltz certo suo particolare
colpo di stocco a cui nessuno sfuggiva. E
doveva essere un maledetto colpo dassenno, poichè non
andò guari, che — prima il Felciata, poi Valentaccio
lasciando redini e staffe, rotolarono anch’essi sul battuto
della strada e andarono a tener compagnia ai
loro caduti avversari.
</p>

<p>
Spigliatosi così d’ogni altro intoppo, Brancaccio
volò a prestar soccorso a Tre Grazie, che lo chiamava
a sè ad alte strida.
</p>

<p>
E n’era tempo!
</p>

<p>
<span class="pagenum" id="Page_283">[283]</span>
</p>

<p>
Comunque trascinato a terra dalla caduta del proprio
cavallo, Neruccio erasi immediatamente raddrizzato,
per balzar di nuovo alle briglie di quello di
Tre-Grazie ad impedirne la fuga.
</p>

<p>
Bianca intanto lo aiutava del suo meglio.
</p>

<p>
Siccome il suo rapitore aveva dovuto abbandonare
la propria spada nel ventre della misera bestia proditoriamente
scannata, ella pensò di disarmarlo affatto,
strappandogli di cintola la misericordia e lanciandola
lontano al di là delle siepi. Così Tre-Grazie,
completamente inerme, venne a trovarsi senz’altro
mezzo di difesa se non il far rinculare la propria cavalcatura
e schivare le botte che gli ammenava il
suo assalitore, occultandosi il meglio possibile dietro
le spalle della fanciulla.
</p>

<p>
Un tal giuoco per altro, non poteva durare a lungo.
Laonde il giovine capitano che prevedeva prossima
la propria sconfitta s’era dato a gridare al compagno:
</p>

<p>
— Ehi, Brancaccio!... smetti, smetti dal battagliare....
accorri qui.... pigliati costei, e, via.... di galoppo!...
recala al campo de’ papalini.... nella tenda di monsignor
Pierluigi Farnese.... consegnala a lui, a lui solo,
e digli....
</p>

<p>
Ma, al momento, non potè completare la frase.
</p>

<p>
Nello istesso punto, che Brancaccio — liberatosi
degli altri due antagonisti ed obbedendo alle sue ingiunzioni — gli
toglieva Bianca di braccio e spronava
il cavallo verso Perugia; la spada di Neruccio penetrandogli
nel fianco, lo trapassava fuor fuora.
</p>

<p>
Tre-Grazie rovesciò di sella mandando un gemito
e — con flebile voce:
</p>

<p>
— Digli — mormorò cadendo — che è l’ultimo
dono che gli fa l’amor mio.
</p>

<p>
<span class="pagenum" id="Page_284">[284]</span>
</p>

<p>
Neruccio rimase come stupido.
</p>

<p>
Brancaccio, con la fanciulla rapita erasi già dileguato,
rapido come un lampo. Pensare a inseguirlo,
duplice follìa, e perchè impossibile raggiungerlo, e
perchè, s’era veramente diretto verso il campo pontificio,
tanto avrebbe valso il gittarsi a capo inanzi
entro un abisso senza fondo. Che fare?
</p>

<p>
Intanto, a pochi passi di distanza cinque uomini
contendevano alla morte i loro ultimi soffi vitali dibattendosi
nelle strette dell’agonia, e dinanzi a lui
un giovinetto dalle feminili sembianze arrovesciavasi
a terra entro un lago di sangue.
</p>

<p>
— Un dono del suo amore? — pensò Neruccio, stranamente
impressionato dalle parole profferite da costui — e
quell’uomo, quel mostro, può ispirare di simili
affetti!
</p>

<p>
Poi mutò alcuni passi e chiamò:
</p>

<p>
— Jacopo?
</p>

<p>
Era il nome proprio del Falciata.
</p>

<p>
— Valentaccio?
</p>

<p>
Ma nessuno gli rispose.
</p>

<p>
Si avvicinò loro. — Li palpò. — Non davano più
segno di vita.
</p>

<p>
Il colpo di stocco insegnato da Feltz a Brancaccio era
davvero tremendo. I due suoi compagni erano morti.
</p>

<p>
Degli altri tre non credette occuparsi e, riaccostatosi
invece a Tre-Grazie, s’inginocchiò a terra al suo
fianco, per riconoscere se tuttavia respirasse.
</p>

<p>
Toccandolo gli surse uno strano dubio.
</p>

<p>
Gli sbottonò il nero farsetto; gli levò varie carte
di tasca; gli sciolse la camiciuola; lo esaminò attentamente
e al termine di tale perquisizione:
</p>

<p>
— Poter del mondo — sclamò, tornando a rizzarsi
in piede — una donna?
</p>

<p>
<span class="pagenum" id="Page_285">[285]</span>
</p>

<p>
— Sì, — gli rispose allora, con voce a bastanza
secura, il personaggio, che abbiamo conosciuto sinora
coi nomi o di capitano Tre-Grazie, o di Pier Schianchino
de’ Mattei — sono una donna e però mi confido
mi userete, benchè nimica, qualche riguardo.
</p>

<p>
— Tutti — disse il capolancia — ma.... ad una
condizione.
</p>

<p>
— Quale?
</p>

<p>
— Che mi direte perchè abbiate rapito donna Bianca
della Staffa e speditala adesso a Pierluigi Farnese.
</p>

<p>
— Oh, è facile!... perchè Pierluigi n’è invaghito
ne è pazzo, e la vuole.
</p>

<p>
— E voi?
</p>

<p>
— Ed io faccio ogni suo piacere, perchè amo lui
a mia volta e perchè quella fanciulla l’aborro!
</p>

<p>
— Disgraziata! — ruggì Neruccio, mettendo di
nuovo mano alla spada — l’aborrite?... perchè?... che
vi ha ella fatto?
</p>

<p>
— Nulla — rispose cinicamente la donna ferita — ma
aborro in lei la sua leggiadria, la sua giovinezza,
la sua stessa virtù.... Pierluigi l’ama perchè è pura
ed immacolata; io voglio cessi di esserlo, affinchè cessi
anche l’amore di lui!
</p>

<p>
— Ah! — sclamò di nuovo Neruccio con un gesto
d’orrore, brandendo ferocemente la spada.
</p>

<p>
— Volete finirmi? — fece la donna — e sia!.... è
il vostro dritto!.... se altri poi vi chiegga di me, dite
loro che avete ucciso, non il capitano Tre Grazie
come mi chiamano tutti, ma sibbene.... donna Olimpia
de’ Marazzani.
</p>

<p>
A quel nome, Neruccio udì risuonare dietro di sè
una rauca voce, che mal sarebbesi detto se di gioia
o di minaccia.
</p>

<p>
Il giovane si volse e si vide intorniato da una decina
<span class="pagenum" id="Page_286">[286]</span>
d’armigeri, alla testa de’ quali un uffiziale con la
visiera calata e tutto chiuso in bruna armatura.
</p>

<p>
Era il Cavalier Nero.
</p>

<p>
Costui — senz’altro chiedere — ordinò agli uomini
che lo seguivano di legar ben stretto Neruccio e tenerlo
prigione e — d’altro lato — di abattere alcuni
rami d’albero, de’ quali formare alla meglio una
lettiga.
</p>

<p>
Composta che fu, vi fece adagiar sopra donna Olimpia
de’ Marazzani e — traendosi dietro Neruccio — ripartì
con essa in direzione di Perugia.
</p>

<p>
Poco stante, giunse sul medesimo luogo Bartolomeo
della Staffa.
</p>

<p>
L’arrivo della giumenta di Bianca lo aveva posto
in sospetto di qualche sciagura. Fatto però arrestare
il rimanente della sua famiglia in sul punto dov’erano
pervenuti, s’affrettò a retrocedere per correre
alle indagini.
</p>

<p>
L’incontro dei cinque cadaveri, che trovò stesi al
suolo, dov’erasi impegnata la mischia fra Neruccio e
Tre-Grazie ed i loro seguaci; lo rese certo della temuta
sventura ed — un po’ pel giusto timore di non
esporre sè ed i suoi a qualche maggiore pericolo; un
po’ per altra ragione, che non tarderemo a conoscere — stimò
prudente ritornarsene su i propri passi e
continuare la via dell’esilio.
</p>

<div class="chapter">
<p><span class="pagenum" id="Page_287">[287]</span></p>

<h3 id="cap32"><span class="smcap">Capitolo XXXII.</span>
<span class="smaller">Terremoto ritorna in scena.</span></h3>
</div>

<p>
Brancaccio, non ismettendo un attimo dallo stimolare
il proprio cavallo, girò in breve ora intorno a
Perugia e giunse agli avamposti dello accampamento
pontificio. Ivi, senza declinare il proprio nome, si
annunziò quale emissario del capitano Tre-Grazie e
domandò di essere immediatamente ammesso alla presenza
di Sua Grazia, monsignor duca di Castro.
</p>

<p>
Pierluigi Farnese stava, in quel punto, chiuso nella
migliore stanza di un modesto casolare di Pretola,
dove aveva posto quartiere, bisticciandosi acremente
con Alessandro Vitelli, che non voleva, per nessun
conto, menar buoni e ritenere per validi i patti concertati
fra l’Orsino e il mandatario di Ridolfo Baglioni.
Indarno osservava il Farnese essere troppo
tardive le rimostranze: il Vitelli non voleva chetarsi.
Ad interrompere il litigio si fe’ inanzi opportunamente
la chisciottesca figura del Trentacoste avvertendo il
suo signore e padrone del sopraggiungere di Brancaccio.
</p>

<p>
A pena udito il nome di Tre-Grazie; il figlio di
Paolo III, che ne attendeva forse ansiosamente le novelle,
non istette a badar oltre allo impetuoso vocìo
<span class="pagenum" id="Page_288">[288]</span>
del suo immediato subalterno e — pregatolo, più o
meno cortesemente di lasciargli sgombero il posto — dètte
ordine a Trentacoste d’introdurre il messo del
suo prediletto aiutante.
</p>

<p>
Brancaccio entrò, trascinandosi dietro la misera
Bianca più morta che viva.
</p>

<p>
Quando la poveretta si vide in faccia all’uomo, che
già aveva voluto sì villanamente oltraggiarla, una
fiamma di verginale rossore le avvampò in volto e
dovette appoggiarsi, per non cadere, al braccio istesso
di colui, che la teneva stretta come prigioniera.
</p>

<p>
— Ah! ah! — ghignò Pierluigi, ringalluzzendosi e
schizzando favolesche di concupiscenza da’ suoi grandi
occhi, iniettati di sangue — ah! ah! la tortorella è,
dunque, ricondotta al suo nido... che ti diceva io, mia
bellissima, quando nel castello della mia buona sirocchia,
ti saltò il grillo in capo di farmi la schizzinosa!....
mi son tale, ti dissi, che, come una volta
abbia voluto e sempre ottengo quello che voglio!
</p>

<p>
Poi, indirizzatosi al berroviero:
</p>

<p>
— E chi sei tu? — gli chiese aggrottando la fronte — cosa
t’ha incaricato Tre-Grazie di riferirmi?
</p>

<p>
— Io — rispose il malandrino inchinandosi con
ipocrita unzione — non sono che un umile ed indegno
servitore della Grazia Vostra, monsignore.... uomo
d’armi, lancia spezzata, capace anche, se occorra di
capitanare una bandiera e, per coraggio tanto, a prova
di misericordia e bombarda.... sono nato tra Viterbo
e Montefiascone in un luogo di cui non ricordo esattamente...
nato in campagna; da chi?... vattel’a pesca....
e mi hanno messo a nome Brancaccio....
</p>

<p>
— Forse perchè ti piace abbrancare?
</p>

<p>
— Sì, monsignore... ma sempre per conto e benefizio
di chi mel comanda.
</p>

<p>
<span class="pagenum" id="Page_289">[289]</span>
</p>

<p>
— E che t’ha detto Tre-Grazie?
</p>

<p>
— Poco, monsignore.... poco, perchè il poverino
non ha avuto l’agio di dirmene di più.
</p>

<p>
— Gli è forse intervenuto qualche cattivo incontro?
</p>

<p>
— Il più cattivo di tutti, monsignore: un incontro,
che gli ha mozzato il respiro.
</p>

<p>
— Come?... che?... — sclamò il principe, facendosi
anche più rosso in viso — Tre-Grazie?....
</p>

<p>
— L’ho lasciato, monsignore — fece Brancaccio — con
tanto di spiedo che lo trapassava da parte a
parte.
</p>

<p>
— Per la croce di Dio!.... e com’è accaduto!
</p>

<p>
Allora lo sbirro gli narrò per filo e per segno tutte
le vicende, che avevano preceduto ed accompagnato
il ratto della fanciulla.
</p>

<p>
— Quando io mi son preso costei fra le braccia — terminò — il
vostro povero capitano danzava l’ultimo
trescone sul suo ginetto e nel cascar giù rovescio:
«digli, mi disse, che è questo l’ultimo dono
dell’amor mio!»
</p>

<p>
— Infelice! — mormorò Pierluigi, passandosi una
mano su la fronte come per scacciarne un molesto
pensiero.
</p>

<p>
Indi:
</p>

<p>
— Trentacoste? — chiamò.
</p>

<p>
Il magro ufiziale sporse inanzi i suoi due baffi auncinati.
</p>

<p>
— Ti consegno una recluta — proseguì il Farnese
indicandogli Brancaccio — mettilo alla testa d’una decina
degli uomini di Castel Torsciano e.... te lo raccomando!
</p>

<p>
— Monsignore! — fece lo sgherro, inchinandosi
anche più servilmente — io vi proverò coi fatti la
mia inesauribile riconoscenza!
</p>

<p>
<span class="pagenum" id="Page_290">[290]</span>
</p>

<p>
Ed uscirono.
</p>

<p>
Pierluigi e Bianca rimasero soli.
</p>

<p>
A pena soli, la fanciulla si lasciò cadere piangendo
a’ piedi di lui e:
</p>

<p>
— Messere — implorò, con voce singhiozzante — non
vogliate rapirmi ciò che solo al mondo mi avanzi:
il mio onore!... non ho più nulla, nè patria, nè genitori,
nè parenti, nè amici!.... abbiate pietà di una
meschina!.... il signore Iddio ve ne terrà conto, meglio
che d’un pellegrinaggio a’ luoghi santi, poichè
chi preserva una innocente, salva un’anima dalle malebolge
d’inferno!....
</p>

<p>
— Hai ragione, hai ragione, figliola — le disse in
tono beffardo il Farnese, forzandola della mano a
rialzarsi — ned io, se mi fossi in tutt’altra congiuntura,
niegherei ascolto a’ tuoi pietosi suggerimenti....
ma, cosa vuoi?... tra me e quel signore Iddio, di cui
tu, niente niente, mi minacci le collere, ci corre quasi
un grado di parentela.... siamo, per così dire, in famiglia
e non ci ho nulla a temere da lui.... vedi,
dunque, figliola, che, se dovessi ottemperare al tuo consiglio,
io farei un sacrificio che non ha ragione di
essere!
</p>

<p>
— Oh, mio Dio! mio Dio! — mormorò la fanciulla.
</p>

<p>
— Piuttosto — riprese il duca — siccome tu se’ ancora
un po’ troppo agitata e piagnolosa e che, d’altronde,
la notte non è per anco di molto inoltrata;
ti farò grazie di alquanti momenti per rimetterti; c’è
una stanzuccia qui presso, ben chiusa, ben custodita,
un vero nido di rondine, dove potrai gemere e sfogarti
a tua posta e tutta da sola.... eccola!
</p>

<p>
E aperse un uscio.
</p>

<p>
Poi continuò:
</p>

<p>
— Ritirati qua dentro; fa il tuo esame di coscienza;
<span class="pagenum" id="Page_291">[291]</span>
convinciti che lottare con me è tempo e fatica sprecati
e, quando ti sarai un pochino fatta più calma,
io ti verrò a raggiungere; ma non ti nasca lo stolto
pensiero di sottrarti alle mie volontà... sono generoso:
ti concedo una remora, ma, come direbbe il mio messere
Apollonio, <i>quod difertur non aufertur!</i>
</p>

<p>
E spinse la fanciulla nell’attigua stanza, dopo averle
posto fra mani un lumicino che accese alla lampada
ardente su di un tavolo.
</p>

<p>
Era una cameretta disadorna, in cul di sacco, col
solo uscio per cui Bianca vi era acceduta, una sola
finestra sprangata di ferro ed aperta su la campagna,
un piccolo e semplice letticciuolo, due sedie ed una
panca.
</p>

<p>
Bianca si lasciò cadere su di questa, appoggiò i
gomiti alle ginocchia, il volto alle palme, e stette qualche
tempo lacrimando sommessa, tutta assorbita nei
suoi dolorosi pensieri.
</p>

<p>
Pierluigi si affrettò a rinchiudere l’uscio a chiave
e ad allontanarsi con la chiave in tasca.
</p>

<p>
Alla remora concessa alla infelice giovinetta ed
alla sollecitudine di nasconderla e di scostarsi da lei,
lo costringeva un convegno preso sin dal meriggio
co’ suoi due capitani Savelli ed Orsino, i quali lo avevano
pregato di riceverli la sera, per concertarsi secolui
intorno alla spedizione contro ai Colonna.
</p>

<p>
L’Orsino era congiunto alla di lui moglie Gerolama
di Pitigliano, epperò non voleva potesse essere in alcun
modo testimone di quelle sue scapate da discolo.
</p>

<p>
Non aveva infatti così allontanato la fanciulla, che
il solito Trentacoste gli annunziò i due capitani.
</p>

<p>
Pierluigi li ricevette con ostentata affabilità, udì
quanto dovevano esporgli in punto a quella spedizione;
assentì ad ogni loro osservazione e proposta,
<span class="pagenum" id="Page_292">[292]</span>
affine di troncare al più presto il colloquio e — a
pena l’ebbero lasciato libero — licenziò Trentacoste,
si chiuse in camera da solo, e si slanciò ansioso in
quella attigua, dove trovavasi Bianca.
</p>

<p>
La sventurata fanciulla — come abbiamo detto — erasi
gittata su di una panca in uno stato di profondo
abbattimento. Dopo il primo stupore — durante
il quale nemmanco s’era avuta agio di riannodare e
comporre le proprie idee scombuiate — la infelice
concentrò ogni suo pensiero su lo imminente pericolo,
che le sovrastava, ed un brivido freddo, come
di morte, le serpeggiò per tutte le fibre sino ad agghiadarle
il core. La speranza, ultimo barlume di
fede, che scoppietta ed illumina di fuggevoli guizzi
anche l’agonia, le suscitò un momento nell’animo
l’idea della fuga. Epperò — rizzatasi di sbalzo — corse
prima all’uscio, che trovò chiuso di fuori a
chiave, poi si dètte a tastare ansiosamente le quattro
pareti della stanza nella illusoria fiducia potessero
offrirle qualche àdito nascosto, od aprirsi d’improviso
al suo contatto per virtù d’arte maga, o divino
volere della providenza. Delusa, si ritrasse nel vano
della finestra, si provò inutilmente a scuoterne le
sbarre di ferro, che — comunque esigue ed arrugginite — non
si smossero d’una linea sotto i suoi deboli
sforzi e, finalmente, spossata anche più da tale
ultimo vano tentativo, si appoggiò de’ cubiti sul davanzale
e tornò a rompere in pianto.
</p>

<p>
Era da poco in quella postura e così assorta nel
proprio affanno disperato, da non badare tampoco a
quanto cadevagli sotto i sensi; alloracchè sentì sfiorarle
la fronte un ardente soffio.
</p>

<p>
Alzò la testa e si vide dinanzi una faccia d’uomo
così orribile e mostruosa, che a tutt’altri ed in tutt’altra
<span class="pagenum" id="Page_293">[293]</span>
occasione, avrebbe fatto rizzare i capelli in
testa per lo spavento.
</p>

<p>
Ma a lei non punto.
</p>

<p>
Ella, invece, parve tutta rasserenarsi a quella sgradevole
vista e — stendendo le braccia fuori della inferriata
e soffocando a stento un’esclamazione di
gioia, che stava per eromperle dal petto:
</p>

<p>
— Terremoto? — sclamò il più che potè a bassa
voce — oh, salvami! salvami!
</p>

<p>
— Il Farnese? — domandò il gigante, riassumendo
tutte le possibili dimande in questo semplice ed aborrito
nome.
</p>

<p>
— È qui presso — rispose Bianca — nell’attigua
stanza.... ma non può tardare a raggiungermi!
</p>

<p>
Terremoto si pose un dito su le labra indicandole
di tacere; lanciò una occhiata d’ogni intorno per accertarsi
di non essere osservato; quindi — fatto segno
alla fanciulla di scostarsi dalla finestra — ne
afferrò le sbarre con le due mani e curvandosi su la
enorme persona e puntellandosi de’ piedi contro lo
zoccolo del muro esterno — cominciò a trarle a sè.
</p>

<p>
Le sbarre erano tuttora a bastanza robuste e suggellate
sodo nella grossezza del muro; ma la forza
di trazione del colosso era, d’altro canto, sì prepotente
che non poterono resistervi a lungo, e finirono
per piegarsi nel mezzo ed uscire dai fori, cui erano
assecurate le loro estremità.
</p>

<p>
Bianca seguiva i progressi di quella nuova fatica
d’Ercole, con l’ansia febrile del naufrago che, esausto
di forze, tenta le ultime bracciate a nuoto, per raggiungere
la tavola salvatrice.
</p>

<p>
Finalmente la inferriata si staccò completamente
dal muro e Terremoto cadde con essa rovescione sul
terreno. L’erba — per buona ventura — attutì il
rumore della caduta.
</p>

<p>
<span class="pagenum" id="Page_294">[294]</span>
</p>

<p>
A pena si fu egli rialzato, che Bianca — arrampicatasi
nel frattempo sul davanzale della finestra — era
già fra le sue braccia.
</p>

<p>
In quel medesimo punto, Pierluigi Farnese — licenziati
i suoi due capitani — penetrava risolutamente
nella stanzetta.
</p>

<p>
Trovandola diserta, mise un grido di stupore; ma,
scorgendo in pari tempo la finestra priva della sua
ferriata, non durò fatica a indovinare, almeno approssimativamente,
cosa potess’essere accaduto. Alla
sua volta, si avvicinò, quindi, a quella finestra e
guardò fuori per la campagna. A un venti passi,
nulla più, scorse, infatti, la fanciulla portata via fra
le braccia del suo gigantesco salvatore.
</p>

<p>
E allora non potè trattenersi dallo erompere in un
grido di rabbia.
</p>

<p>
— All’armi!... ferma!... ferma! — si dette ad urlare.
</p>

<p>
A simili grida di una voce ben nota, in un batter
di ciglia, l’intero campo pontificio fu levato a rumore:
capitani, soldati, saccardi, tutti uscirono dalle case,
dalle tende, in cui ricovravano; i dormienti, svegliati
di soprassalto, s’affrettarono a sorgere in piedi, a
balzare alle armi: era una confusione, uno scompiglio
generale; pareva fosse imminente qualche terribile
conflitto ed, invece, non si trattava che d’inseguire un
fuggiasco, il quale, frattanto, correva via traverso i
campi, col suo leggero carico tra le braccia e con
tutta la maggiore velocità delle sterminate sue gambe.
</p>

<div class="chapter">
<p><span class="pagenum" id="Page_295">[295]</span></p>

<h3 id="cap33"><span class="smcap">Capitolo XXXIII.</span>
<span class="smaller">Come Terremoto fosse ritornato in iscena.</span></h3>
</div>

<p>
Per rendere ragione al lettore del come Terremoto
fosse ritornato in iscena e proprio — direbbero i
francesi — <i>à point nommé</i> per strappare anche una
volta Bianca della Staffa agl’infami abbracciamenti
di Pierluigi Farnese, ci è giocoforza retrocedere di
alquanto su la via dei casi già da noi narrati e spiegare,
anzitutto la presenza del Cavalier Nero sul
luogo, che avea servito di palestra al singolar certame
combattuto fra Neruccio Nerucci ed Olimpia
de’ Marazzani.
</p>

<p>
Dopo la resa di Castel Torsciano, il Cavalier Nero,
in forza della capitolazione della resa istessa, era
passato — come ci è noto — a far parte delle truppe
pontificie, in uno con Ascanio della Corgna ed Andrea
di Arezzo, e gli era stato assegnato il comando
di parecchie bandiere in formazione, alle quali appartenevano
vari degli uomini, che avevano già militato
sotto di lui, nella difesa di quel castello. Solo — e
sempre secondo l’accennata capitolazione — ned egli,
nè i compagni suoi dovevano partecipare alle offese
contra Perugia, ma sibbene venire impiegati nella
imminente spedizione contra i Colonna di Palliano e
di Rocca di Papa.
</p>

<p>
<span class="pagenum" id="Page_296">[296]</span>
</p>

<p>
Perciò — nel frattanto — trovavasi egli senza
occupazione nessuna di molto rilievo, quasi nell’ozio. — Ma
un fine lo attraeva e — seguendolo indefesso — sua
prima cura, non a pena frammisto alle genti
del Farnese, quella si fu di pigliar voce su le costui
consuetudini, e massime su le persone di maggior riguardo
che gli stavano più da vicino. Naturalmente,
nel novero di queste, gli venne indicato e descritto
il giovine capitano Tre-Grazie, il quale — a dire di
chi lo informava — trovavasi allora assente con qualche
segreta missione, relativa probabilmente alla presa
di Perugia. — I contrassegni di un tal personaggio non
lasciarono il minimo dubio nel Cavalier Nero che
Tre-Grazie ed Olimpia de’ Marazzani, malgrado la
nominale differenza di sesso, non dovessero essere che
un solo e medesimo individuo. Fissò, quindi, in cervello
un suo piano e — profittando della sospensione
di ostilità, che necessariamente accompagnò e seguì
i preliminari e le trattative della reddizione — si
dètte a perlustrare le vicinanze della città assediata,
con un drappello de’ suoi più fidi. — Se vero che il
sedicente Tre-Grazie si trovasse dentro di quella o
ne’ dintorni, appariva eziandio logico ed ovvio dovesse
trar partito, a sua volta, di quella sospensione, per
far ritorno al campo de’ papalini. Il Cavalier Nero si
proponeva sbarrargli il passaggio, e in qualche modo,
impadronirsi della sua persona.
</p>

<p>
Come fosse in ciò riuscito e fors’anco al di là di
ogni sua presunzione, lo abbiamo veduto. Il caso, questo
grande artefice de’ più strani avvenimenti lo
aveva condotto presso a Tre-Grazie, o meglio, ad
Olimpia de’ Marazzani, giusto nel punto che la feroce
donna cadeva trafitta dai colpi del nostro Neruccio.
</p>

<p>
<span class="pagenum" id="Page_297">[297]</span>
</p>

<p>
Fattala adagiare su la lettiga improvisata ed affidato
alla custodia de’ suoi il povero Neruccio, che
costoro si trassero dietro pel capo della fune strettagli
a’ polsi, il misterioso Cavaliere, precedendo lo strano
convoglio, s’indirizzò verso Perugia e fece sosta presso
una misera casuccia a breve distanza dal luogo su
cui sorge la bella chiesa di San Pietro.
</p>

<p>
La casipola, che si formava di due sole stanzette
di pianterreno, era completamente deserta; il demone
della guerra ne aveva cacciato il suo unico abitatore,
ch’era un chierico non per anco ordinato prete.
</p>

<p>
Ivi s’aqquartierò il Cavalier Nero, facendo collocare,
nella prima delle due stanze, la lettiga su cui
giaceva donna Olimpia e chiudere a chiave Neruccio
nella seconda.
</p>

<p>
Era questo un piccolo camerino, che il chierico
faceva probabilmente servire da oratorio insieme e
da studiolo, poichè, unitamente ad un grande crocefisso
grossolanamente scolpito suggellato alla parete
al disopra di un monumentale genuflettorio di rovere
grezzo, vi si scorgesse, da un canto, presso la finestruola
inferriata, un tavolinuccio a copertura di corame
borchiellata allo ingiro da chiodetti d’ottone,
sul quale un enorme calamaio di peltro e varie penne
d’oca e, dall’altro, un tarlato e polveroso scaffale contenente
alcuni messali e codici in pergamena.
</p>

<p>
Neruccio sedette al tavolino; vi si appoggiò su del
gomito e ripassò dolorosamente col pensiero le diverse
traversie di quella notte. Bianca, la sua diletta Bianca,
un momento salva per opera sua, poi, di bel nuovo
perduta e forse per sempre; gli si riaffacciava del
continuo alla mente e gli metteva nel core un dispetto,
una rabbia, una tortura d’inferno. Saperla in balìa del
Farnese, su l’orlo del precipizio, che doveva inghiottire
<span class="pagenum" id="Page_298">[298]</span>
il suo onore, il suo avvenire, forse la sua vita;
ed egli esser là prigioniero, costretto alla inerzia,
impotente a difenderla; era tale schianto che il misero
non ci reggeva. Gli pareva essere racchiuso dentro
un àmbito di fuoco e che le fiamme di questo,
restringendo sempre più il loro cerchio fatale, gli
scaldassero il sangue, gli bruciassero le vive carni:
le sue tempia martellavano, infatti, come per violento
parossismo di febre; i nervi gli si contraevano spaventosamente;
sognava ad occhi aperti, delirava.
</p>

<p>
In quello stato di esaltazione, cacciandosi, per caso,
la mano entro una tasca del giustacuore; sentì di
tenervi chiuse alcune carte, quelle stesse che aveva
tolto a Tre-Grazie o, meglio, a donna Olimpia de’ Marazzani,
nell’atto che le scioglieva il farsetto. Le trasse
meccanicamente e le esaminò. Erano: una lettera senza
firma nè direzione, alcune note insignificanti ed un
salvocondotto col nome in bianco del suo portatore
e in calce la sottoscrizione di Pierluigi Farnese, duca
di Castro, capitan generale e gonfaloniere di Santa
Madre Chiesa.
</p>

<p>
Mentre la vista di questo nome maledetto dava novello
alimento alle strazianti sue smanie, Neruccio si
udì chiamare sommessamente per nome da qualcuno,
che lo stava contemplando dal di fuori della finestruccia.
</p>

<p>
Volse gli occhi da quella parte e scorse Terremoto.
</p>

<p>
— Voi qui? — sclamò allora scattando in piedi
sollecito — voi qui?
</p>

<p>
— Sì, messere.... oh, se sapeste?
</p>

<p>
— Ditemi, ditemi!...
</p>

<p>
Il gigante si fece allora a narrargli, il più succintamente
possibile, tutto quanto era occorso a lui ed
alla sua padroncina, dal momento in cui aveva secolei
<span class="pagenum" id="Page_299">[299]</span>
lasciato il tugurio della Chiappa, per affidarla alla
protezione dei Santafiora, sino a quando messer
Bartolomeo della Staffa — temendo forte il Baglione
non mancasse a presi convegni — lo aveva spedito
per le terre dell’Umbria a fare ingaggio d’uomini e
di cavalli.
</p>

<p>
A questo punto Terremoto continuò:
</p>

<p>
— Sono partito alli nove del mese scorso e tornavo
stanotte dalle mie infruttuose ricerche.... nessuno,
nemmanco una carogna ha voluto seguirmi.... maladetti!....
tornavo, dunque, quando, a mezza la via che
mi riconduceva a Perugia, chi trovo?... messere lo
zio di damigella Bianca, a cavallo, tutto solingo, tetro
come un mare in procella, che andava via lemme
lemme quasi sentisse rimorso di staccarsi dalla città
dove ha aperto gli occhi.... la luna batteva in pieno
su la mia grinta mal sagomata, ond’egli mi raffigurò di
primo acchito e, spronandomi incontro il ronzino: — «Ah,
Terremoto — mi disse — quale orribile sciagura!» — «Che
è stato, messere? — gli domando io» — «la
mia nipote, la tua padroncina....» — «ebbene,
ebbene, messere?...» — «ebbene: me l’hanno
rapita, strappata proditoriamente dal fianco e portata
sa il cielo dove» — «dove? — feci io — non ci è
nemmeno a stare un attimo a indovinarlo!... sarà quel
dannato di monsignore il figlio di Sua Beatitudine che
l’avrà fatta rapire» — «Pierluigi Farnese?» — sclamò
messer Bartolomeo tutto compreso di stupore — «eh,
sì, eh, sì — continuai io — non vi rammenta, messere,
delle sue vituperevoli manovre in casa i Santafiora?» — «è
vero; hai ragione; ma tanto peggio
se la è così, che io nulla posso tentare a salvarla» — «e
voi statevi, messere, che lo tenterò io!» — «tu?» — «io....
io!» — e sopra ciò, ci staccammo,
<span class="pagenum" id="Page_300">[300]</span>
lui continuando il suo ambio verso il Trasimeno; io
mettendomi a galoppare come un disperato su’ miei
due trampoli verso questa parte..... passando per qui,
come è questa la prima abitazione che incontro, ho
voluto sbirciarvi dentro per pur vedere.... non si
sa mai....
</p>

<p>
— Ed è stato il Signore Iddio, che ve n’ha suggerito
il buon pensiero — lo interruppe Neruccio, il
cui volto erasi repentinamente illuminato di un raggio
di speranza e quasi di gioia.
</p>

<p>
— Voi dite?
</p>

<p>
— Sì, Terremoto: come voi lo avete così bene arguito,
donna Bianca è appunto nelle mani di Pierluigi
Farnese.... ho udito io, con queste mie orecchie,
la persona che l’ha rapita dar ordine ad un suo
sgherro di portarla nella tenda di quel mostro e vi
assicuro, Terremoto, che se io non fossi qui sotto
toppa, prigioniero, schiavo....
</p>

<p>
— Eh, non c’è uopo vi scarmaniate a giurarmelo.
</p>

<p>
— Andate, dunque voi stesso.... correte.... strappatela,
se vi riesce, alle ugne di quel maledetto.
</p>

<p>
— Non perdo un istante!
</p>

<p>
— Un momento, qual’è il vostro nome vero?
</p>

<p>
— Arcangelo Rinolfo, a servirvi, messere.
</p>

<p>
Neruccio si curvò un tratto sul tavolino; intinse
stentatamente una delle penne d’oca nel calamaio di
peltro, il cui inchiostro era già a mezzo essicato e,
con essa tracciò su la lacuna lasciata in bianco nel
salvocondotto tolto ad Olimpia de’ Marazzani il nome
di Arcangelo Rinolfo.
</p>

<p>
Ciò fatto, porse il foglio al colosso e:
</p>

<p>
— Prendete — gli disse — con questo potrete facilmente
introdurvi e liberamente circolare nel campo
de’ papalini.
</p>

<p>
<span class="pagenum" id="Page_301">[301]</span>
</p>

<p>
— Cos’è? — gli chiese Terremoto, guardando con
stupore il foglio che doveva essere da tanto.
</p>

<p>
— È un salvocondotto firmato dallo stesso Pierluigi
Farnese.
</p>

<p>
Terremoto non soggiunse verbo; intascò il foglio;
traverso le ferriate della finestra, strinse ruvidamente
la mano al giovane capolancia, e si allontanò di tutta
corsa.
</p>

<p>
Ed ecco per qual seguito di circostanze era egli
venuto a conoscere dove precisamente si trovasse
Bianca della Staffa e per qual modo aveva potuto
avvicinarsi sino alla stanza in cui ella era racchiusa.
</p>

<div class="chapter">
<p><span class="pagenum" id="Page_302">[302]</span></p>

<h3 id="cap34"><span class="smcap">Capitolo XXXIV.</span>
<span class="smaller">Nuove gesta di Terremoto.</span></h3>
</div>

<p>
Primi ad accorrere alle grida del Farnese furono
il Trentacoste, il Tomasoni, il Bombaglino ed altri
suoi capitani. Richiesto di che si trattasse.
</p>

<p>
— Amici miei — rispose loro — io teneva qui una
fanciulla.... la figliuola di uno de’ più acerrimi nemici
di Santa Madre Chiesa.... volendo serbarla come statico,
l’avevo chiusa in questa stanzetta.... ebbene: vedete!...
un accidente di uomo, che io non conosco;
uno specie di ciclope, ha scassinato le spranghe della
finestra e me l’ha portata via, ed ora fugge, fugge
secolei, in direzione della città di Perugia.... a voi!...
chi si sente d’inseguirli?... su la mia fede di gentiluomo
e di duca imprometto mille bei scudi imperiali
di oro a chi me li riporti vivi, o viva almeno la fanciulla
e sia pur morto il farabutto che me l’ha trafugata!
</p>

<p>
— Io.... io.... io!... — strillarono dieci voci ad un
tempo.
</p>

<p>
— Lasciate andare, dunque! — sclamò Pierluigi
con un gaio soghigno, usando la frase sacramentale
delle giostre e de’ torneamenti — la corsa al pallio
è aperta!... ma lesti! lesti!... il villanzone ha gambe
<span class="pagenum" id="Page_303">[303]</span>
più lunghe del colosso di Rodi e corre più veloce
della gazzella da’ piedi di bronzo.... se perdete un solo
attimo, egli vi scappa!
</p>

<p>
Non aveva il Farnese terminata ancora l’ultima
frase di tale eccitamento, che già il Trentacoste ed il
Bombaglino, con una serqua di loro barbute, si trovavano
in sella, armati di tutto punto, e partivano,
come altrettante frecce, nella direzione ch’egli aveva
segnato loro del dito.
</p>

<p>
Terremoto, con la fanciulla in collo, s’era slanciato
di tutta corsa verso Perugia; ma — sovvenendogli
a un tratto quanto gli aveva detto messer Bartolomeo
circa la imminente reddizione della città — stimò
imprudenza il procedere più oltre e si gittò di repente,
alla propria destra, tra un fitto di giovani
querce e di faggi che costeggiava la via.
</p>

<p>
Dal vociare, che l’appello del Farnese, aveva d’improviso
suscitato per tutto l’accampamento, gli era
stato ovvio il comprendere come non dovesse tardar
molto ad essere inseguito; epperò, abbandonando la
strada e cacciandosi tra l’intricato meandro di quella
boschina, si sottraeva meglio alla vista de’ suoi inseguitori
e poteva tirare inanzi anche un po’ più a rilento,
con minor tema di essere raggiunto.
</p>

<p>
Come si ritenne alquanto al securo, Bianca volle
assolutamente scendere dalle sue spalle e camminare
ella pure pedestre, per non stancarlo soverchio.
</p>

<p>
Volle bene opporvisi il divoto vassallo e, con mille
goffe proteste e più goffe preghiere, indurla a rimanersene
al proprio posto; ma non ci fu modo. La
sventura aveva così temprato l’animo gentile della
giovinetta, ch’ella non divideva più gli aristocratici
pregiudizi della propria casta gentilesca e considerava
l’ottimo Rinolfo, non più come un servo, ma come il
<span class="pagenum" id="Page_304">[304]</span>
più affezionato degli amici. Provava, quindi, vergogna
e quasi una specie di rimorso nello imporgli quella
parte umiliante di bestia da soma.
</p>

<p>
Necessariamente una simile risoluzione di Bianca
obligò il gigante a restrignere le seste delle proprie
gambe e a far passi più brevi e meno frequenti; locchè
equivaleva ad una considerevole perdita di tempo
ne’ progressi della loro evasione.
</p>

<p>
A un tratto il calpestio precipitoso di parecchi cavalli
giunse alle loro orecchie.
</p>

<p>
Il rumore proveniva dal campo pontificio. Non
c’era, quindi, da prendere equivoco: su ciascuno di
quei cavalli doveva tenersi in arcione un nemico.
</p>

<p>
Terremoto si arrestò. Bianca, sbigottita, si restrinse
tutta al suo fianco, com’ellera, che, per reggersi
ritta, cerca di abbarbicarsi ai robusto tronco dell’olmo.
</p>

<p>
Siccome la boscaglia, per cui s’erano messi i nostri
due fuggiaschi, andava vie via, assottigliandosi,
sino a formare un angolo acutissimo che, alla sinistra,
aveva per lato la strada battuta ed, alla destra,
l’aperta campagna; tornava inevitabile che quei cavalieri,
se pur seguivano la strada, com’era a supporsi,
dovessero transitare a poca distanza da loro;
attalchè il più leggero scricchiolìo d’un ramo, il
minimo stormir di una foglia poteva destarne i sospetti,
attirarne l’attenzione e determinare la loro
perdita.
</p>

<p>
La fanciulla perciò dette un buon consiglio al suo
salvatore: quello di coricarsi tra le alte erbe e gli
sterpai che ingombravano il suolo del bosco e rimanervi
immobili sino a che i loro segugi fossero oltre
trascorsi.
</p>

<p>
E così fecero.
</p>

<p>
<span class="pagenum" id="Page_305">[305]</span>
</p>

<p>
Non istette di molto, in fatto, che lo stuolo de’ cavalieri — una
dozzina circa — passò, correndo di
tutta carriera, a piccola distanza dal punto in cui
e’ s’erano appiattati ed, in breve, si dilungò e si perse
lontano nel buio e nel silenzio della notte.
</p>

<p>
Risorsero allora in piedi e proseguirono, più tranquillati,
il loro cammino.
</p>

<p>
Uscendo dal bosco, poco al di là di Perugia, e traversando
la strada, per cercare, dall’altro lato di essa,
gli alberi, e le siepi de’ campi che servissero loro di
schermo, Terremoto — al chiaror della luna che
brillava sempre splendidissima — s’accorse d’esser
giunto in prossimità della casa, in cui, pochi istanti
prima, s’era trattenuto a discorrere col nostro Neruccio,
e la indicò a Bianca, che aveva già messo a
parte di quel suo colloquio.
</p>

<p>
La giovinetta, soffusa tutta di un caro rossore e
palpitante di speranza e di gioia, espose naturalmente
il desiderio di avvicinarsi e rivedere il suo amato;
nè il buon Rinolfo — per quanto il tentarlo dovesse
essere non immune da rischi — ebbe core di contrariarla.
</p>

<p>
La fece, quindi, accoccolare a piedi di un’annosa
quercia, affinchè non giugnesse a scuoprirla chi, per
avventura, fosse venuto a passare per quel punto;
poscia, pian piano, in punta di piedi, s’accostò alla
povera e antica dimora del chierico perugino.
</p>

<p>
Riconosciuta la finestra istessa, da cui, poco prima,
aveva scorto Neruccio, vi si affacciò cautamente e
vi lanciò dentro uno sguardo.
</p>

<p>
Ma la stanzuccia servente di oratorio e studiolo era
completamente vuota; l’uscio, che la metteva in comunicazione
con la stanza attigua, spalancato; e questa
pure, a ciò che pareva, affatto deserta.
</p>

<p>
<span class="pagenum" id="Page_306">[306]</span>
</p>

<p>
S’inanimì allora a girare intorno intorno alla catapecchia
e a scandagliarne i pressi dal lato della
porta di entrata.
</p>

<p>
Anche questa era aperta.
</p>

<p>
Vi si spinse dentro guardingo e riconobbe che, veramente,
anche il primo ambiente trovavasi inabitato
al paro dell’altro.
</p>

<p>
Tutta la casipola era deserta.
</p>

<p>
Un pensiero gli attraversò allora la mente, non
troppo adusa alle pronte concezioni. La sua giovine
signora doveva essere stanca di molto; l’alba — poichè
s’era in pieno giugno — non indugiar guari a
sciorre le dorate sue ali su la volta del cielo, fugandone
il pallido raggio della luna e lo scintillìo delle
stelle; periglioso, quindi, il restarsene errabondi pei
campi e le strade campestri. Laonde pensò ricovrare,
con la sua padrona, entro quell’umile casolare e
trattenervisi sino a che lo scendere del bruzzolo novello
consentisse loro di allontanarsi in maggiore
securtà.
</p>

<p>
Bianca, ch’egli s’affrettò ad istruire di quel luminoso
suo proponimento, fu, a sua volta, sollecita di
accondiscendervi: il rammarico intenso, ch’ella provava
nel dover renunciare alla dolce speranza di rivedere
il suo Neruccio, colui che già tre volte aveva
posto la vita a sbaraglio per salvarle l’onore, non
poteva trovare un refrigerio che nel sostare alcun
tempo nel luogo istesso dov’egli aveva dimorato, toccare
gli oggetti caldi tuttavia del contatto della sua
persona, respirare la medesima aria da lui respirata.
</p>

<p>
Penetrarono però nella casetta ed ivi soprasedettero
alla continuazione del loro viaggio sino al calar
della notte.
</p>

<p>
Nella prima stanza, trovarono un letticciuolo dalle
<span class="pagenum" id="Page_307">[307]</span>
coperte di grossa canepa sordide, sdrucite ed in vari
punti chiazzate di sangue, sul quale Bianca — tolte
via queste che destavano repugnanza — si sdraiò
tutta vestita cercandovi un po’ di riposo; mentre
Terremoto chiusa accuratamente e sbarrata la porta
tenevasi ad una delle finestre in vedetta.
</p>

<p>
Durante la intera giornata fu per le campagne e
vie circostanti, un continuo andare e venire di soldati,
ufiziali, fanti, cavalieri, cittadini, villani, bagagli.
Erano le genti di battaglia del Baglione, che uscivano
di Perugia e si sbandavano: erano drappelli di
papalini, che perlustravano i dintorni della città;
erano taluni altri dei Venticinque che si mettevano
in salvo, con le famiglie e le robe, prima dell’ingresso
del duca di Castro; erano vassalli e servi che
la certezza della pace riconduceva alle case disertate,
ai ricolti derelitti, agl’interrotti lavori.
</p>

<p>
Ma Terremoto che — siccome il lettore ricorda — aveva
lasciato Perugia, prima vi giungessero le truppe
baglionesche, mal sapeva discernere, in quello andarivieni,
quali gli amici e quali i nemici; e però tenevasi
quatto, nella giusta tema di imbattersi nel lupo,
quando appunto gli fosse parso di ricorrere al cane
di guardia.
</p>

<p>
Senonchè lo struggeva il mancare affatto d’ogni
vettovaglia, non tanto per sè, quanto per la sua giovine
signora. Anche il suo stomaco digiuno da oltre
ventiquattr’ore, provava gli atroci stiramenti della
fame; ma, da lunga mano, il brav’uomo erasi abituato
ad imporre silenzio a’ propri bisogni, per non pensare
che a quelli de’ suoi cari.
</p>

<p>
Contemplava, con tacita angoscia, la nobile fanciulla
stesa sul povero lettuccio ed immersa nel sonno
e, tratto tratto, mandava un sospirone da far girare
le ruote d’un mulino.
</p>

<p>
<span class="pagenum" id="Page_308">[308]</span>
</p>

<p>
Così, nella inazione, nel silenzio, ragionando tra sè
e sè col proprio appetito, trascorse per Terremoto
quella giornata che gli pareva eterna.
</p>

<p>
Alla sera, svegliò Bianca tuttora dormiente, e si
rimisero in viaggio.
</p>

<p>
Valicato il monte di Pitignano, senza cattivi incontri,
giunsero i nostri due fuggitivi in prossimità della
Magione che la notte era nel suo colmo.
</p>

<p>
L’aria impregnata di aquei vapori — comunque
il cielo fosse di quel puro e profondo azurro,
che hanno solo le notti estive d’Italia, e la luna
splendesse in tutto il bagliore del suo patetico raggio,
e le stelle intrecciassero a miriadi la loro mistica
danza per gli sconfinati sentieri del firmamento,
e una mite e leggera brezzolina mitigasse di
alquanto il caldo sferzante ed oppressivo della stagione — era
indizio certo non trovarsi molto discosto
il lago di Perugia, dal quale, appunto, in tali
ore notturne, si sprigionano quelle tremende febri
palustri, che sono recate intorno su l’ali de’ suoi mortiferi
miasmi.
</p>

<p>
Bianca sentivasi stanca. Il forzato digiuno della
precedente giornata, il lungo e disastroso viaggio,
sempre per scorciatoie traverse e sentieruoli da capra,
tra brughiere e roveti e tra balze e burroni,
l’avevano così rifinita, che, a malo stento, reggevasi
in piedi.
</p>

<p>
Se ne avvide l’ottimo Rinolfo e si affrettò a proporle
di recarsela un’altra volta su le braccia e
darle così un po’ di riposo. Ma l’istintivo orgoglio
della fanciulla non volle piegarsi a quella generosa
profferta.
</p>

<p>
— Piuttosto — ella disse — non sarebb’egli possibile
il rinvenire quaggiù, come abbiam fatto presso
<span class="pagenum" id="Page_309">[309]</span>
Perugia, qualche securo abitacolo in cui fare sosta
un momento e refocillarci?
</p>

<p>
Terremoto si arrestò di botto — e montato su una
specie di duna di cui si trovavano al piede — sguaraguardò
attentamente tutto all’intorno.
</p>

<p>
A non molta distanza, su la destra della via che
costeggia il lago e a mezza costa di un piccolo poggio,
gli parve scorgere un lume. Più che un lume,
era una fioca e tremolante lineuccia luminosa, che
disegnavasi verticalmente all’orizonte su di una massa
negra ed informe; ma, comunque, essa era segnale
infallibile della presenza in quel luogo di qualche
essere umano.
</p>

<p>
Scendendo dal monticello:
</p>

<p>
— Là — disse il gigante, con l’indice steso verso
il punto, in cui aveva scorto quel tenuissimo faro — là
c’è una casa di certo, madonna.... un po’ di coraggio
ancora, un ultimo sforzo e ci siamo!
</p>

<p>
E ripresero l’interrotto cammino a quella volta.
</p>

<p>
Più si avvicinavano e più evidente appariva come
Terremoto non avesse preso un granchio. La linea
luminosa era un sottil filo di luce trasparente dalla
fessura di una imposta di finestra mal chiusa; la negra
ed informe massa, una casa!
</p>

<p>
Quando le furono anche più presso, un fascio di
strame ed una tavoletta di legno probabilmente pitturata,
che penzolavano, ludibrio de’ venti, da un
grosso ferro infitto al sommo della sua porta d’ingresso,
li fece inoltre accorti come quella casa dovess’essere
un’osteria.
</p>

<p>
Se sgombra di nemici e scevra di rischi, non poteva
loro capitare di meglio.
</p>

<p>
Al fine di sincerarsene, Terremoto — fatta soffermare
la fanciulla — le si appressò maggiormente
<span class="pagenum" id="Page_310">[310]</span>
studiando il passo, per attutire il proprio calpestio,
ed arrampicatosi su lo sprone della muraglia, pose
l’occhio alla finestra, da cui scappava la luce.
</p>

<p>
L’ambiente, che gli si parò dinanzi, era una vasta
stamberga a volto depresso; in un canto della quale,
su di un gran letto coperto di celone a quadretti,
dormivano una giovine donna ed una bambinetta;
mentre un uomo, col tradizionale berretto bianco in
capo e il grembiale ravvoltolato intorno alla cintola,
tenevasi seduto presso un piccolo tavolo, su cui al
chiarore di una lampanuccia d’ottone noverava ad
una ad una molte monete. Era, senza fallo, l’ostiero
che istituiva il computo degli incassi e profitti della
giornata, i quali — a giudicarne dal gruzzolo — dovevano
essere stati più che mediocri.
</p>

<p>
La faccia dell’oste — uomo ancor giovane e ben
portante — esprimeva un dolcissimo compiacimento
senza pur l’ombra di cupidigia. Dagli sguardi amorevoli,
ch’egli alternava tra le monete e le due dormienti,
chiaro traluceva, come la gioia che gli davano
quelle non fosse che in ragione del suo grande
amore per queste. Era una faccia che se fosse stata
un frontespizio, avrebbe invogliato a leggere il libro,
libro che poteva essere poco interessante e fors’anco
sciapito, ma buono, sano, onesto, di certo.
</p>

<p>
E Terremoto se ne invogliò di guisa, che — senza
attender altro — picchiò cautamente con la nocca
della mano sul legno della imposta socchiusa.
</p>

<p>
L’oste drizzò le orecchie a mo’ di giovine puledro,
si guatò intorno come trasognato e si affrettò a celarsi
in tasca i quattrini.
</p>

<p>
— Fossero ladri? — pensò.
</p>

<p>
E, siccome i leggeri colpi di nocca non ismettevano
punto, prese su da un canto della stamberga
<span class="pagenum" id="Page_311">[311]</span>
un vecchio e rugginoso archibugio a ruota, di cui
accese la miccia al lampanino, e s’accostò guardingo
alla finestra, schiudendone interamente la imposta
col palmo della mano sinistra.
</p>

<p>
Al vedersi dinanzi la poco rassicurante grinta di
Terremoto, trattenne a stento una esclamazione di
terrore e, ritraendosi sollecito, imbracciò l’arma micidiale
in atto minaccioso.
</p>

<p>
— Per la beatitudine d’Iddio! — sclamò a tale
atto, il gigante, col suo roco vocione, che svegliò di
sobbalzo la donna e la bambina — perchè mi volete
morto, maestro?... non sono mica un ladro, come voi
mi stimate!... ho solo una dimanda a rivolgervi ed
un favore a richiedervi e, se mel potrete rendere, ho
anche nel borsello tanto che basta per rimunerarvene
profumatamente.... sentite!
</p>

<p>
E con la mano sinistra, che si cacciò entro la tasca
del corsetto, mentre con l’altra tenevasi abbrancato
al davanzale, scosse e fece risuonare i non pochi
ducati, che gli aveva rimesso messer Bartolomeo,
spedendolo in giro per fare ingaggi.
</p>

<p>
— Quando la sia così — fece l’ostiero un cotal
po’ rabbonito, abbassando l’archibugio — dite pur su:
cosa mi volete?
</p>

<p>
— In primo luogo: avete gente in casa?
</p>

<p>
— La mia donna, la mia piccina, che voi m’avete
rideste, come vedete; il Cennamella, mio familio, che
adesso dorme nel fenile, e Geppetta, la guattera, che
dorme in cucina.
</p>

<p>
— E non forastieri?
</p>

<p>
— Oh, nissuno, nissuno!... ce n’ho avuto durante
tutta la giornata, ch’è stata una processione vera....
ed anco di prepotenti ce n’ho avuto.... soldatacci,
Dio guardi! di que’ raccapezzati da messere il Baglione
<span class="pagenum" id="Page_312">[312]</span>
per l’impresa di Perugia e che adesso, che la
è andata come doveva andare, si buttano per le terre,
senza nè rispetti umani, nè timore di Dio.... i quali,
dopo avermi succhiato barili interi di vino, e di quello
della chiavetta, per giunta, non c’era più verso di
farselo pagare... maladetti!... ma ora, salvo noi della
casa, non ci ho più neppure una mosca.
</p>

<p>
— In tal caso, ecco il servigio che vi devo richiedere:
darmi alloggio, per questa notte insieme alla
mia signora che è qua da basso che attende?
</p>

<p>
— La vostra signora?
</p>

<p>
— Eh, sie, maestro: una giovine dama, bella come
un angiolo del Gesù benedetto, buona come la Madonna
Santissima e sventurata come una martire!
</p>

<p>
— Sventurata? — interloquì la moglie dell’oste,
ponendosi a sedere sul letto e ricominciando a vestirsi.
</p>

<p>
— Tanto! — le rispose Terremoto — tutti i suoi
sono scappati di Perugia, dov’ella era; non ha più
nessuno al mondo che la protegga, non parenti, nè
amici, fuori di questo povero straccio di servo!
</p>

<p>
— E falla subito salire, Luca — riprese la donna,
con uno slancio di affettuoso interessamento.
</p>

<p>
— Solo — aggiunse il marito, deponendo l’arma ed
apparecchiandosi a scendere per schiavistellare la
porta — noi non avremo modo ad albergarla, come
si addirebbe a persona della sua sorta.
</p>

<p>
— Eh, mastro Luca — sospirò il colosso, scivolando
a sua volta giù dallo sperone del muro — la
sventura e il bisogno non sono schifiltosi di troppo....
apriteci e non pensate ad altro!
</p>

<p>
Mastro Luca non si fece ripetere l’invito e Bianca
e Terremoto entrarono nell’osteria.
</p>

<p>
Intanto l’ostessa s’era tolta di letto ed aveva fatto
<span class="pagenum" id="Page_313">[313]</span>
levare la Geppetta, nel contempo che mastro Luca
chiamava a sè il Cennamella.
</p>

<p>
I garzoni — con la sonnacchiosa malavoglia di chi
è strappato bruscamente ai dolci amplessi di Morfeo — prestaron
mano a’ loro principali per approntare
alla meglio una frugalissima cena di ova, cacio montanino
e prosciutto affumicato, che i nostri due profughi — auspice
un appetito da suonatori — divorarono
a quattro palmenti. Poi l’ostessa acceso un lumicino
alla lampana — introdusse Bianca nella stanzuccia
che doveva servirle di dormentorio e mastro
Luca fece altrettanto con Terremoto.
</p>

<p>
Mentre quella entrava in un modesto ambiente del
piano superiore, a cui si perveniva per una scala di
legno suggellata al muro co’ suoi due capi, il gigante
dovette accontentarsi di una specie di bugigatto, che
aprivasi appunto tra quell’ambiente e la camera da
letto degli osti, a metà e al disotto della scala di legno.
</p>

<p>
Pochi momenti dopo, tutto in quella casa era rientrato
nella quiete e nel silenzio di prima.
</p>

<p>
Mancava forse non molto al primo rompere dell’alba,
quando Terremoto, che — stanco qual’era — aveva
ceduto allo imperio di un sonno profondo;
venne repentinamente ridesto da un alto e confuso
alternìo di voci, che saliva dal piano sottostante.
</p>

<p>
Tese l’orecchio e gli giunsero distinte le seguenti
parole, pronunziate con fare aspro e brutale:
</p>

<p>
— Un villanzone alto, sterminato, una specie di
servitor di Vulcano, ed una giovinetta?... son loro....
son loro.... indicaci subito dove li hai intanati!
</p>

<p>
Susseguì un silenzio.
</p>

<p>
L’oste, cui erano dirette quelle intimazioni, esitava
indubiamente a rispondere.
</p>

<p>
Terremoto comprese tosto il pericolo. Erano persone
<span class="pagenum" id="Page_314">[314]</span>
giunte nell’osteria, mentre egli dormiva, che
cercavano di lui e della sua signorina. Non potevano
essere altri che gli uomini spiccati su le loro tracce
da Pierluigi Farnese.
</p>

<p>
E mal non si apponeva.
</p>

<p>
Erano, infatti, il Trentacoste ed il Bombaglino, coi
loro dodici seguaci, che — dopo aver battuto inutilmente
la strada sino al confine toscano — ritornavano
scornati ed avviliti, a render conto dello scacco subìto
al loro eccelso signore.
</p>

<p>
La vista dell’osteria aveva attratto pertanto la loro
attenzione, non già nella fiducia di trovarci cosa che
potesse lenire il loro dispetto; ma per ridarsi un po’ di
lena con qualche fiasco di vino.
</p>

<p>
Il resto s’intende.
</p>

<p>
Udito parlare dall’oste degli altri due e soli suoi
ospiti, Trentacoste gli addimandò chi fossero e, alla
risposta ch’erano una giovine signora ed un colossale
suo servo, non ebbe d’uopo di chieder altro per andar
certo di esser stato servito da messere il caso assai
meglio che non da’ propri occhi e dalla propria
furberia.
</p>

<p>
A tale certezza, un concerto di grida gioiose scoppiò
fra quella bulima di scherani e fu quello appunto
che trasse di soprassalto Terremoto dal sonno.
</p>

<p>
L’imminenza del pericolo acuì, come soventi accade,
la grossa perspicacia del gigante o, per lo meno,
lo ammonì della necessità di non indugiare un solo
istante le difese, se voleva tentar modo di sottrarre
sè e Bianca ad una irreparabile perdita.
</p>

<p>
Si levò, quindi, in piedi, tenendosi ritto su la persona
quanto meglio gliel consentiva il depresso solaio
dello stambugio che gli aveva servito di cubicolo;
poscia — formatosi in testa un suo particolare progetto — abbrancò
<span class="pagenum" id="Page_315">[315]</span>
dei due montanti la scala di legno,
che, dal piano sottoposto, ascendeva alla stanzetta
della sua giovine signora, e si dètte a tirarli a sè violentemente
con tutta la forza delle nerborute sue braccia.
La scala, vecchia, tarlata, sconnessa in più punti,
non poteva resistere a lungo a simile poderoso attacco
e, con un formidabile scricchiolìo, che, per buona
ventura, venne in quel punto attutito dalle urla feroci
e dalle imprecazioni di Trentacoste e de’ suoi, che, allo
unisono, minacciavano l’oste; finì, di fatto, a schiantarsi
in due pezzi, l’uno de’ quali, il superiore, si
staccò, in pari tempo, dal limitare della stanzuccia di
Bianca e sarebbe anche andato a rovinare fin giù sul
pavimento, ove Terremoto non fosse stato lì, pronto
a ghermirlo e a gittarlo orizontalmente entro il suo
buggigatto.
</p>

<p>
Fatto ciò, in un batter d’occhi, dètte di piglio ai
due tronconi dell’altro pezzo di scala, rimasti infissi
alla soglia della camera nuziale dell’oste, e, sveltili
dalla loro base, li trasse pur essi nel proprio stanzino.
</p>

<p>
Così, fra i due piani della casa e l’ammezzato interposto
non rimaneva più nessuna possibile comunicazione.
</p>

<p>
Quando, sotto gli urti de’ birri di Trentacoste e del
Bombaglino, l’uscio da basso si spalancò; Terremoto
aveva a pena compiuto la sua ardimentosa demolizione
ed era tornato ad accovacciarsi entro il suo
buco su i medesimi frantumi della scala allora allora
demolita.
</p>

<p>
I primi a sbucare dall’uscio guatarono stupiti allo
insù, e, voltisi a’ compagni, che li spingevano alle reni
da stare tuttavia nella camera dell’oste:
</p>

<p>
— Canchero! — gridarono — non si può andare
<span class="pagenum" id="Page_316">[316]</span>
più oltre.... questa bicocca del malo augurio manca
di scale, come il suo maladetto padrone manca d’onestà
nella coscienza e di vino pretto negli orci!
</p>

<p>
— Ma la scala — osservò l’uno d’essi, curvandosi
ad esaminare il pavimento — è stata portata via or
ora.... peggio che portata via, smurata di peso!
</p>

<p>
— Ah! ah! — ghignò il Trentacoste, azzanando
l’ostiero per un orecchio — il mascalzone che ci ruba
la figliuola ha dunque degli alleati anche fuori della
sua fortezza.
</p>

<p>
— No, no, per le viscere di Cristo — gemè il povero
mastro Luca, facendosi paonazzo in viso pel
bruciore acuto, che gli cagionava quel brutale strapazzo.
</p>

<p>
— E s’è no — lo interruppe il lanternuto capitano,
infliggendogli un ultimo e più sgarbato strappo — e
tu insegnaci maniera di arrampicarci su quella tua
colombaia.
</p>

<p>
— Ma, in verità, messere, che io non saprei....
</p>

<p>
— Ah, non sapresti?... poffare il mondo, te la insegneremo
noi la via del sapere!
</p>

<p>
— Non hai dunque una scala? — domandò il Bombaglino.
</p>

<p>
— Una scala?.... una scala? — balbettò mastro Luca,
al colmo dell’impiccio.
</p>

<p>
— Sì — fece il Trentacoste — una semplice scala
a piuoli.
</p>

<p>
— Ve n’ha una, fuori — interloquì il Cennamella — una
lunga, lunga presso il pollaio!
</p>

<p>
Luca e sua moglie lo fulminarono di un’occhiata,
che pareva una maledizione.
</p>

<p>
Ma il ragazzo vi badò tanto meno, che, senza lasciargli
tempo di soggiunger altro, il Trentacoste lo
aveva intanto ghermito, a sua volta, per un orecchio,
<span class="pagenum" id="Page_317">[317]</span>
e, facendo cenno a due soldati, di seguirlo, avviavasi,
con essolui fuori della stanza, gridandogli:
</p>

<p>
— Menami, dunque, dov’è cotesta tua scala.
</p>

<p>
La scala venne, di lì a poco, recata su le spalle
dalle due barbute; ma — come lo aveva annunziato
il Cennamella — essa era così lunga, così lunga, che
non ci fu verso di farla penetrare, dalla camera da
letto degli osti, nello esiguo vano che già conteneva
quella improvisamente distrutta.
</p>

<p>
Trentacoste e il Bombaglino, sagrando peggio di
due eretici, ci si provarono inutilmente in diversi
modi; ma dovettero, alla fine, capacitarsi che meno
arduo sarebbe forse tornato loro il fare entrare una
trave per la cruna di un ago.
</p>

<p>
Uno de’ soldati allora suggerì un spediente segnando
del dito l’uscio della stanza di Bianca.
</p>

<p>
— È lassù — domandò — che si tengono chiusi?
</p>

<p>
— Ma, di certo, — rispose Trentacoste — è lassù!
</p>

<p>
— Io penso, dunque — proseguì il soldato — che
la stanza debba pure aversi una finestra.
</p>

<p>
— Ebbene? — chiese il Bombaglino.
</p>

<p>
— Ebbene — concluse quello — entriamoci per la
finestra!
</p>

<p>
Un urrà di gioia feroce accolse l’eccellente suggerimento.
</p>

<p>
— Per la finestra! per la finestra! — sbraitarono
taluni di loro, impadronendosi della scala e riportandola
fuori della casa — le daremo la scalata meglio
non ci sia riuscito a quel maledetto Castel Torsciano!
</p>

<p>
— Ma occhio alla ragazza! — soggiunsero altri — acchiapparla
sì; ma guai a farle male.... monsignore
il duca non ce ne darebbe venia!
</p>

<p>
— Ci rimane il servo!...
</p>

<p>
<span class="pagenum" id="Page_318">[318]</span>
</p>

<p>
— Il villanzone!...
</p>

<p>
— Quello pagherà per tutti!...
</p>

<p>
E, tra simili propositi di rappresaglia e di vendetta,
i più de’ seguaci di Trentacoste e del Bombaglino — lasciati
quattro de’ loro in guardia alla stanza degli
osti — uscirono all’aperto, co’ loro due capitani, e — riconosciuto
al fioco chiarore dell’alba il punto, in cui
trovavasi la minacciata finestra — vi postarono contro
la scala e cominciarono a salire all’assalto.
</p>

<p>
La finestra della stanza di Bianca aprivasi verso la
campagna, al disopra di un altro piccolo finestruolo
riquadro, cui gli scherani non degnarono di nessuna
attenzione, ed era munita solamente di quadrelli di
grossa tela di canepa chiovati a rozzi telaioni di
faggio.
</p>

<p>
Con un pugno, la grazia era fatta.
</p>

<p>
Primo a cimentarsi alla grande e nobile impresa fu
il Bombaglino con la spada sguainata tra i denti, poi
gli tennero dietro, piuolo per piuolo, cinque de’ suoi
berrovieri. Così, della geldra — ch’era in tutto di
quattordici uomini — sei trovavansi su la scala, quattro
a terra a mo’ di corpo di riserva ed altri quattro
di guardia nello interno della casa.
</p>

<p>
Il foro riquadro, sottostante alla finestra, era quello
che dava luce al ripostiglio, entro cui tenevasi sempre
accovacciato Terremoto. Strisciando col ventre
su gli sfasciami della scala e la poca paglia, che gli
aveva servito di letto, costui s’avvicinò pian piano
con la faccia a quel finestruolo e, spingendo fuori
cautamente lo sguardo, potè mettersi in istato di seguire,
passo passo, tutte le manovre de’ suoi dieci
avversari, che ignoravano la di lui presenza in quel
luogo.
</p>

<p>
Il pover’uomo, osservando i costoro preparativi, sudava
<span class="pagenum" id="Page_319">[319]</span>
freddo e si crogiuolava invanamente il cervello per
strizzarne un pensiero, uno spediente, uno stratagemma,
che potesse trarlo incolume del cerchio di
brage, entro cui vedevasi rinchiuso. Ma, per quanto
premesse le proprie facoltà mentali, nulla gli riusciva
di farne scaturire. Non aveva che la fenomenale sua
forza bruta ed a questa — in difetto di meglio — decise
di interamente e ciecamente affidarsi.
</p>

<p>
La situazione, d’altronde, era sì estrema e disperata
da non ammettere nè studi, nè preparativi, nè temporeggiamenti:
tutto avendo a temere, tutto bisognava
osare; non potendo vincere, conveniva morire; ma
vendere almeno la vita a caro prezzo.
</p>

<p>
Eppoi, non s’era di verno, non nevicava, e Terremoto — secondo
la predizione di Gerolamo Cardano — non
poteva temere la morte.
</p>

<p>
Egli però si dispose ad attendere il momento opportuno
per tradurre in atto il suo divisamento.
</p>

<p>
Acciapinatosi il meglio possibile su la persona e
trattenendo persino l’alito, affine di non destare sospetto
di sè; lasciò che il Bombaglino ed i cinque suoi
seguaci salissero, l’un dopo l’altro, la scala; lasciò che
il primo toccasse quasi della mano il davanzale della
finestra di Bianca, mentre l’ultimo gli giungeva coi
ginocchi contro la faccia; ed allora — scattando repentinamente
col torso fuori dal suo finestruolo ed
afferrata, pei due ritti, la scala — la scostò, con titanico
sforzo, dal muro e — dopo averle impresso una
tremenda squassata, come ad albero di cui si vogliano
far cascare i frutti maturi — la respinse violentemente
lunge da sè, tanto da farla precipitare rovescia
giù dal pendio e, con essa, i sei disgraziati che vi
stavano sopra.
</p>

<p>
Un terribile urlo, misto di strazianti grida di dolore
<span class="pagenum" id="Page_320">[320]</span>
e di diaboliche bestemmie, echeggiò per tutta quella
diserta campagna e si diffuse per le bassure del Trasimeno
ripetuto in mille guise dall’eco.
</p>

<p>
Pareva che la casa dell’onesto taverniere della
Magione fosse convertita in un girone delle male
bolge.
</p>

<p>
Il Bombaglino, tracollando di peso dal sommo della
scala, s’ebbe una gamba rotta in due punti; gli altri
cinque, qual più qual meno, ne andarono con la testa
o le costole fracassate; l’uno d’essi rovinò a capofitto
su d’un pietrone e rimase cadavere in sul
colpo: un altro, il quale assisteva, da stare in basso,
alla scalata, con un piè fermo su l’ultimo piuolo, pronto
a montare a sua volta, non fece in tempo a ritirarsi,
e la scala, cadendo, lo schiacciò col suo enorme peso,
spezzandogli la spina dorsale.
</p>

<p>
Trentacoste e gli altri due suoi sgherri come i soli
rimasti incolumi, non pensarono, pel momento, ad altro
chè a prestare aiuto a’ loro malcapitati compagni
ed a rimuovere la scala che opprimeva il misero agonizzante.
</p>

<p>
Era una scena straziante.
</p>

<p>
Il luogo sembrava un campo di guerra subito dopo
la battaglia.
</p>

<p>
Bianca — ridesta a sua volta dai primi rumori ed
affrettatasi a rivestirsi — balzava in quel punto alla
finestra, per conoscere che fosse. Colpita penosamente
dalla orribile vista, si ritrasse tutta tremante e — come
il suo unico sostegno e rifugio era Terremoto — volò
immediatamente all’uscio, per correre in traccia
di lui ed a lui chiedere spiegazione del sanguinoso
caso; ma là pure, non iscorgendo più la scala, dovette
arrestarsi attonita, spaurita, perplessa.
</p>

<p>
In quella, i quattro scherani rimasti nell’osteria e
<span class="pagenum" id="Page_321">[321]</span>
che, dal luogo in cui si trovavano, nulla potevano
vedere di quanto accadeva al di fuori; allarmati dalle
strida di spavento e di angoscia, che giunsero d’improviso
alle loro orecchie; si consultarono un momento
tra di loro più che a parole ad occhiate; quindi due
uscirono affrettatamente dalla stanza dell’oste, lasciandovi
gli altri due di guardia.
</p>

<p>
Nel tempo medesimo — o prevedesse ciò che doveva
succedere, o comprendesse, piuttosto, che, senza trarre
immediato profitto della prima confusione de’ suoi
nemici, impossibile riusciva il salvarsi — Terremoto,
aggavignatosi delle mani alla soglia del suo ripostiglio,
si lasciò sdrucciolare giù nella cassa della scala
distrutta e — siccome nell’atto istesso che scendeva
levò gli occhi all’insù e scorse Bianca, affacciatasi in
quel punto all’uscio della propria stanzetta:
</p>

<p>
— Madonna — le susurrò — se volete scamparla,
c’è un solo modo: annodate insieme le due lenzuola
del vostro letto ed assicuratene ben sodo l’uno de’ capi
al chiavistello dell’uscio.... ma subito, subito!
</p>

<p>
E, senz’altro attendere, toccato il pavimento dei
piedi, si slanciò nella contigua camera coniugale dell’oste,
dove, coi padroni della taverna ed i loro due
famigli, non trovavansi più che due barbute.
</p>

<p>
Penetrarvi di corsa, abbrancare ciascuno di costoro
pel petto e cacciarli supini a terra d’un manrovescio,
fu per Terremoto l’affare di un attimo.
</p>

<p>
— Serra l’uscio, ragazzo! — gridò intanto al Cennamella — ma
serralo bene, con tanto di chiavistello.
</p>

<p>
Il familio obbedì.
</p>

<p>
— E voi, mastro Luca — continuò quello, mantenendo
atterrati i due sgherri — favoritemi qualche
brandello di fune, ma solida, solida il più che possiate.
</p>

<p>
<span class="pagenum" id="Page_322">[322]</span>
</p>

<p>
Prima ancora del taverniere, fu l’ottima sua consorte
che porse a Terremoto i pezzi di corda domandati.
</p>

<p>
Con questi il gigante legò ben stretti piedi e mani
ai due scherani, poi — lasciatili distesi sul pavimento
come piattole arrovesciate — ritornò sollecito al vano
della scala di legno.
</p>

<p>
La giovinetta non aveva mancato di ottemperare
al suo giudizioso suggerimento: le due lenzuola aggroppate
insieme dondolavano al catenaccio dell’uscio
e giungevano quasi sino a terra.
</p>

<p>
— Lasciatevi calare, madonna! — le disse allora
Terremoto a bassa voce — non vi prenda timore!
</p>

<p>
Bianca non esitò a secondare un tale invito ed, un
momento dopo, scivolava pei lini penzolanti fra le
braccia del suo fedel servitore, il quale rientrò immediatamente
nella stanza degli osti, domandando a
Luca:
</p>

<p>
— C’è nessuno altro buco per uscire di qua?
</p>

<p>
— Sì — gli rispose l’ostiero — c’è questo.
</p>

<p>
E segnò un usciolo che aprivasi di fianco al letto.
</p>

<p>
— Dove mena?
</p>

<p>
— Al portico sotto al fenile, dall’altra parte della
casa!
</p>

<p>
— Bene.... addio.... e grazie!
</p>

<p>
E, profferendo tali parole, Terremoto uscì, con la
sua signora sempre in braccio, dall’àdito che gli veniva
indicato, dopo essersi tolto di tasca ed aver deposta
una grossa manciata di oro su lo stesso tavolinuccio,
presso cui, qualche ora prima, mastro Luca
stava istituendo i suoi conti.
</p>

<p>
Giunti sotto al fenile, Terremoto vi scorse un certo
numero di cavalli legati, per le briglie, agli anelli
infissi nei pilastri del porticato.
</p>

<p>
<span class="pagenum" id="Page_323">[323]</span>
</p>

<p>
Erano i cavalli degli sgherri di Pierluigi Farnese.
</p>

<p>
— Il buon Dio benedetto è con noi — sclamò il
brav’uomo a quella vista.
</p>

<p>
E, in ciò dire, estrasse un largo coltellaccio, unica
arma di cui si trovasse munito, e, con esso, recise i
sottopancia e tutte le altre cinghie, che assodavano i
finimenti di quei cavalli, non risparmiandone che due
soli.
</p>

<p>
Su l’uno di questi fece montare la sua giovine signora,
poi, montato egli stesso su l’altro, lavorò di
calcagno e fece partire i due animali al galoppo.
</p>

<div class="chapter">
<p><span class="pagenum" id="Page_324">[324]</span></p>

<h3 id="cap35"><span class="smcap">Capitolo XXXV.</span>
<span class="smaller">La resa.</span></h3>
</div>

<p>
Ed ora saremo brevi.
</p>

<p>
Il magnifico messer Ridolfo Baglioni, che — senza
essere papa come Paolo III, nè figlio di papa, come
Pierluigi Farnese — la sapeva a bastanza lunga da poter
trarre la castagna dal fuoco con la zampa del gatto,
lasciò, come dicemmo, Perugia, traendosi dietro la sua
soldatesca raccogliticcia, che si sbandò poscia per le
propinque campagne, e tutto quel maggior gruzzolo
che gli era venuto fatto di raggranellare, ficcando la
mano un poco dovunque, sino nelle suppellettili di
chiesa tantocchè «fu infamato di avere in prima
(d’andarsene) rubate tutte le argenterie sagre e
profane».
</p>

<p>
Col mattino del giorno 6, vale a dire pochi momenti
dopo che Terremoto si fu liberato, nel modo
per noi descritto, dalle zane degli emissari di Pierluigi
Farnese, questo principe fece il suo trionfale
ingresso in Perugia, montato s’un bellissimo cavallo
turco, color isabella, tutto bardato in velluto cremisi
a frange e borchielli di oro, con a fianco Alessandro
Vitelli, Giambattista Savelli e Gerolamo Orsino, e,
dietro, millecinquecento fanti e trecento cavalli.
</p>

<p>
<span class="pagenum" id="Page_325">[325]</span>
</p>

<p>
Discese e mise seggio nel palazzo del Magistrato,
d’onde — trinciandola da assoluto padrone — s’affrettò
ad infrangere i medesimi patti allora allora convenuti,
col sopprimere lo antichissimo istituto civico de’ Priori,
dichiarare ribelli i Venticinque e rei di alto tradimento
e con lo impadronirsi di tutte le publiche argenterie
ed oggetti preziosi sfuggiti alle ladre ugne di Ridolfo
Baglioni. — Nè da un figlio di prete c’era da attendersi
altro!
</p>

<p>
Per tal modo, i delusi perugini vedevansi posti a
ruba da amici e nemici, in ischerno d’ogni più elementare
diritto delle genti e d’ogni dichiarata stipulazione.
</p>

<p>
Nè ciò è ancora tutto.
</p>

<p>
Come ci è noto, l’avido Alessandro Vitelli non aveva
consentito a lasciarsi supplantare dal Farnese nel comando
della spedizione, se non pattuendo di beccarsi
per sè solo la metà del bottino. Laonde, come ci è pur
noto, lo avea seccato non poco lo annunzio che, tra
l’Orsino e l’araldo di Ridolfo Baglioni, si fossero concertate
le clausole della reddizione della città, senza
c’entrasse un po’ di saccheggio, od — a peggio andare — una
briccica di sovrimposizione e di taglia.
</p>

<p>
Si sentiva derubato.
</p>

<p>
Non volendo, però, a niun costo lasciar scorrere
l’aqua cheta alla scesa, senza che passasse in prima
pel suo molino e gli facesse macinare alcunchè di
suo peculiare tornaconto; e’ provide subito a’ casi
propri col far postare due passavolanti contro Porta
San Pietro e tirarvi dentro alla distesa tanto che — apertavi
una breccia — potesse dire la città essersi
presa per forza ed esigerne in compenso la campana
maggiore.
</p>

<p>
Da ciò un battibecco da non rifinirne. I maggiorenti
<span class="pagenum" id="Page_326">[326]</span>
si opposero alle pretese del Vitelli; questi tenne sodo;
quelli anche; cosicchè Pierluigi dovette immischiarsene
personalmente, e — tutto vagliato — decidere
che — avendo torto sì l’uno che gli altri — si dèsse
il male in mezzo e si scambiasse la campana con uno
dei candelabri di argento della sala del Magistrato.
</p>

<p>
Ma nemmanco ciò — comunque, per quattro colpi
di passavolante sparati a bambera, fosse un guadagno
da non disprezzarsi — nemmanco ciò valse a sodisfare
il Vitelli, che aveva le ingorde brame istesse
della lupa di Dante e che pensò ricattarsi, col mezzo
poliziesco di trarre la popolaglia a tumulto e profittarne
per allungar le mani in mezzo al disordine.
</p>

<p>
Provocata da taluno de’ suoi sgherri più audaci, la
gente minuta surse, infatti, a romore; corse all’arme;
barattò qualche colpo di stocco e di moschetto e il
Vitelli si cacciò in mezzo alla mischia, incitando i
suoi uomini a dare intanto il sacco alle case degli
Alfani e a ciascuna di quelle de’ Venticinque. Ma se
c’è proverbio sciocco ed insussistente è quello che
dice: lupo non mangia lupo. — Pierluigi Farnese — il
principal lupo in parola — non voleva che altri
mangiasse nel suo piatto, o sottraesse alla sua rapina
personale alcuna parte della preda. Però si fece venire
inanzi gli altri suoi capitani e colonnelli e comandò
loro di far correre le vie dai loro fanti con le
pertugiane inastate e — fossero popolani di Perugia,
fossero cernite del Vitelli — peggio per chi le toccasse;
purchè s’acchetasse il trambusto e.... l’<i>ordine
regnasse a Varsavia!</i>
</p>

<p>
Ricondotte le cose al silenzio, Pierluigi si occupò
di far gittare le fondamenta della nuova fortezza papale,
che doveva sorgere, a spese de’ perugini, presso
Porta Sant’Angelo, nel luogo istesso dov’erano le case
<span class="pagenum" id="Page_327">[327]</span>
de’ Baglioni, sopra disegno di Francesco da Viterbo,
e a costruire la quale vennero preposti il Sangallo
iuniore ed il Meleghino; poscia — scorse due settimane — abbandonò
la città, lasciandola al governo
di Bernardino Castellari, vescovo di Casale, detto
<i>Monsignor della Barba</i>, più guerriero che sacerdote,
e diremmo più carnefice che prete, se la Santa Inquisizione
non si fosse tolto l’uficio di far sparire il
divario.
</p>

<p>
Costui inferocì. Mise a morte sei de’ più cospicui
cittadini, pretese si consegnassero tutte le armi, si
levassero le catene che avevano servito a sbarrare le
vie, si radessero al suolo le case de’ Venticinque e si
cangiasse il nome del supremo magistrato in quello
di <i>Conservatore dell’obbedienza alla Chiesa</i>.
</p>

<p>
E tutto ciò a dimostrare a’ perugini quanto parlasse
sul serio Papa Paolo III, quando — il 20 febraio
dell’istess’anno — inviava loro un suo breve, — nel
quale — secondo il Bontempi — era detto: «<i>Sub
pœna ribellionis, interdicti, confiscationis bonorum,
privationis privilegiorum et Comitatus</i>, che
la Città subbito et incontinente, dovesse accettare
e comprare il sale a tre quattrini più la libbra, di
quello, è solito comprare.»
</p>

<p>
E, diffatti, dovette a tale prezzo comprarlo e.... pagarlo.
</p>

<p>
Oh, per farsi pagare lasciarli fare a loro.... i preti!
</p>

<p class="pad2 center large">
<span class="smcap">Fine della parte terza.</span>
</p>

<div class="chapter">
<p>
<span class="pagenum" id="Page_328">[328]</span>
</p>

<h2 id="parte4"><i>PARTE QUARTA.</i>
LA CONGIURA DE’ FIESCHI</h2>

<h3 id="cap36"><span class="smcap">Capitolo XXXVI.</span>
<span class="smaller">Il conte Giovanni Anguissola.</span></h3>
</div>

<p>
Dagli ultimi avvenimenti da noi narrati sono trascorsi
tre anni.
</p>

<p>
La guerra del sale, che aveva trovato il suo inizio
a Perugia, erasi chiusa in Abruzzo.
</p>

<p>
Al paro dei perugini, nemmanco messere Ascanio
Colonna da Palliano aveva voluto assoggettarsi a
prendere per le sue castella il sale da Roma ed avendo
perciò sofferto di molte rappresaglie fattegli dal Papa,
postosi con vari fanti e cavalli nella sua terra murata
di Marino a breve distanza dalla città santa,
scorse più volte sino alle porte di questa saccheggiando
le fattorie e depredandole di granaglie e bestiame,
ed armato quel suo castello, che papa Rodrigo
Borgia fece costruire pel suo prediletto figliuolo,
il duca Valentino, e che da ciò prese nome di Rocca
<span class="pagenum" id="Page_329">[329]</span>
di Papa, e postosi egli stesso, nell’altro suo castello
di Genazzano; si preparò del suo meglio alle difese.
</p>

<p>
Il Pontefice, pertanto, pensò a radunare le sue
genti, il cui maggior nerbo aveva allora finito di sottomettere
Perugia. Delle medesime «era general capitano
Pierluigi Farnese figliuolo di detto Papa, de
le fantarie Alessandro Vitello, de la cavallaria Giovanni
Battista Savelli, et maestro di campo Alessandro
Terni». Seguiva lo esercito quale legato
ad latere il cardinal Giudiccione, i cui rapporti cotidiani
su quella guerra si trovano nei cartolari dello
Archivio di Stato Parmense.
</p>

<p>
Chi ne brami più particolareggiati ragguagli vada
lassù a compulsarli.
</p>

<p>
Noi saremo brevissimi, poichè l’onda degli avvenimenti
c’incalza.
</p>

<p>
Portatosi lo esercito pontificio a Rocca di Papa, si
cominciò con le artiglierie a battere quel forte, che
era stato rifabricato da messere Ascanio, dopo la
guerra sofferta da Clemente VII, e veniva soccorso
dal conte di Tagliacozzo che vi si teneva dentro di
presidio e da settecento pedoni speditivi da Genazzano
per distornare l’impresa. Ma questi, imbattutisi
presso il monte Cambriti con Alessandro Vitelli
e col medesimo Pierluigi e venuti con quest’essi alle
mani, s’ebbero la peggio e dovettero raccomandare la
pelle alle gambe; mentre il Bombaglino risanato dalle
fratture riportate all’osteria della Magione, fatte porre
le scale a quella fortezza, vi entrò vittorioso.
</p>

<p>
Quindi proseguendosi la guerra «il Papa — come
dice il cronista — fra il termine di quattro mesi
tolse tutto lo Stato ad Ascanio Colonna» cioè: Palliano,
Ceciliano, Ruviano, ed ogni altro castello da
lui posseduto su quello della Chiesa.
</p>

<p>
<span class="pagenum" id="Page_330">[330]</span>
</p>

<p>
Compiuto l’uficio loro, le soldatesche si ritirarono
a’ quartieri o, meglio, si sciolsero per la massima
parte, sul cominciar di febraio 1541, come appare da
un foglio in cui si legge: «<i>Ill. D. Alexandro Vitello
Die XIII Aprilis</i> 1541 <i>mandatum Cameræ pro
primo quarterio incepto Kalendis februarii juxta
declarationem Illustrissimi et Excellentissimi Ducis
Casten. Duc.</i> 750».
</p>

<p>
Naturalmente la Camera Apostolica conosceva troppo
bene le ladre consuetudini di messere Alessandro, per
essere sì grulla da sborsargli 750 ducati prima che
avesse adempiuto interamente al dover suo.
</p>

<p>
Tra’ capitani, che — secondo i patti della capitolazione
di Castel Torsciano — aveano seguito il Farnese
in Abruzzo contavasi il personaggio da noi designato
sinora col semplice nome di Cavalier Nero.
</p>

<p>
Prima di più oltre procedere è necessario diciamo
chi veramente egli fosse.
</p>

<p>
Non sarà caduta di memoria al lettore, la narrazione,
da noi fatta, sin dal principio di questa nostra
istoria, di un truce caso di sangue, onde era stata
teatro, vari anni prima, l’abazia di San Savino nel
Valnurese.
</p>

<p>
L’abate — un conte Giambattista Marazzani, presso
del quale viveva, col titolo di nepote, ma diversamente
reputata dallo universale, quella feroce Olimpia
che vedemmo prima in Castell’Arquato, presso i Santafiora,
quindi, in campo sotto Perugia, in abito virile
e col nome di capitano Tre-Grazie — l’abate era
stato proditoriamente ucciso di pugnale da Giovanni
Anguissola amante di costei.
</p>

<p>
Figlio legittimo al conte Jacopo Anguissola, signore
di Riva, di Carmiano, del Ponte d’Albarola, di Spettine
e d’altri luoghi molti nel piacentino, e figlio
<span class="pagenum" id="Page_331">[331]</span>
adottivo al proprio avo materno Lazzaro Tedeschi,
conte di Corano e Vairasco in Valtidone; cognato al
principe Luigi Gonzaga di Castiglione delle Stiviere
e di Castel Goffredo; conte egli stesso di Grazzano,
cavaliere aurato, cesareo senator di Milano; Giovanni
Anguissola poteva di buon dritto annoverarsi tra la
più alta e ragguardevole aristocrazia piacentina.
</p>

<p>
Il suo amore intenso, dissennato, furioso per Olimpia
Marazzani lo aveva quasi perduto, dappoichè egli
ed il Cavalier Nero non fossero chè una sola ed unica
persona.
</p>

<p>
Abbiamo visto in qual modo, non trovando più la
sua diletta appo il supposto zio di San Savino, avesse
tratto orrenda vendetta di costui, trucidandolo; abbiamo
visto in qual modo e per quale concorso di
strane circostanze fosse riuscito a impadronirsi di lei,
strappandola dalle braccia di Pierluigi Farnese e dal
castello dei conti di Santafiora; abbiamo visto finalmente,
per quali altre fortuite accidentalità, Olimpia
ferita e moribonda forse cadesse di bel nuovo in sue
mani sotto le mura di Perugia; ma ignoriamo tutto
quanto doveva essere intervenuto fra eglino due nel
lungo intervallo corso dal primo al secondo rapimento.
</p>

<p>
Come dicemmo nella seconda parte di questa storia — lasciati
a Vigolo de’ Marchesi in riva alla Chiavenna,
Bianca della Staffa ed il suo fido Terremoto,
il Cavalier Nero — che, d’ora in poi, chiameremo
sempre col suo vero nome di Giovanni Anguissola — si
gittò, con in braccio la sua Olimpia, traverso le
agate del Rimore e le madrepore, onde sono cosparsi
i pressi della Chiavenna e del Chero, e galoppò diviato
sino al villaggio di Tavasca, dove si arrestò ad
una delle case dei marchesi Tedaldi.
</p>

<p>
Olimpia era sempre svenuta.
</p>

<p>
<span class="pagenum" id="Page_332">[332]</span>
</p>

<p>
Quando, sul fare del giorno, recuperò i sensi, ella
si vide stesa su di un candido letto entro una piccola
stanza riccamente adobbata, dalle cui imposte socchiuse
il sole cominciava a saettare i suoi primi raggi.
</p>

<p>
Volse attorno uno sguardo indagatore, non sbigottito,
e scorse al proprio fianco un uomo inginocchiato
sul soppidiano, che la stava contemplando, con una
specie d’estasi, aspettandone ansioso il risveglio.
</p>

<p>
Era l’Anguissola.
</p>

<p>
La giovine donna, senza nessun riguardo pel proprio
pudore, si drizzò a sedere sul letto e fulminandolo
di uno sguardo tra l’ironia ed il disdegno.
</p>

<p>
— Che fai tu qui? — gli chiese — perchè mi hai
tu rubato alla casa ospitale dei Santafiora ed all’amore
senza pari del mio Pierluigi?...
</p>

<p>
C’era tanta sfacciata inverecondia in simili parole
ed un sì schiaffeggiante sarcasmo, che l’Anguissola
comprimendosi il cuore affine non gli scoppiasse, dovette
levarsi in piedi di scatto quasichè, ginocchione,
non potesse sostenere tutto il peso di quell’oltraggio
schiacciante.
</p>

<p>
Per formarsi uno esatto criterio di quanto il giovine
gentiluomo dovesse soffrire in quell’orribile momento
è mestieri considerare ch’egli amava ed aveva
sempre amato la donna, cui stava genuflesso dinanzi,
con una passione timida insieme e sfrenata, rispettosa
insieme e concupiscente, strana miscela di spiritualismo
e sensualità.
</p>

<p>
Più volte — ne’ brevi e fugaci istanti, in cui erasi
trovato solo con lei, alla commenda di San Savino — aveva
tentato stringersela fra le braccia e strapparle
quelle supreme prove d’amore, ch’ella, col fuoco dei
suoi sguardi, con la lascivia dei suoi discorsi e delle
sue pose, sembrava impromettergli; ma sempre, ed
<span class="pagenum" id="Page_333">[333]</span>
una specie d’instintiva ed invincibile ritrosia della
stessa fanciulla e, più di tutto, l’arguta vigilanza dell’abate,
glie ne avevano tolto ogni mezzo.
</p>

<p>
Abbiamo pur detto che, comunque già affatto pervertita
e corrotta, quando soggiacque alla lussuria
del Farnese, Olimpia non era per anco materialmente
caduta. Ciò doveasi appunto alla sorta d’isolamento
in cui ell’era sino allora vissuta presso l’abate di
San Savino ed alla sorta di misteriosa repugnanza,
che le ispirava l’uomo, a cui aveva concesso più che
amore, amicizia.
</p>

<p>
Per una inesplicabile contradizione, ella sentivasi
a un tempo istessa, attratta e respinta dall’Anguissola;
le pareva di amarlo contro il proprio medesimo genio;
contorcevasi in una mal definita lotta contro sè
stessa; epperò, a momenti, cedendo alla imperiosità
de’ propri istinti, era in sul punto di darglisi in braccio
senza nessun riserbo; subito dopo, invece, quella
arcana repulsione la sopravinceva e, nel contrasto,
parevale che l’amore nodrito per lui le si rimutasse
in altrettanto odio.
</p>

<p>
Tale continua oscitanza e di affetti e di contegno
riverberavasi naturalmente su lo spirito dell’Anguissola,
il quale, mal sapendo farsene una accettabile
ragione, barellava incessantemente a sua volta fra
la certezza di essere e il dubio di non essere riamato
e provava per la sua tormentatrice, un attaccamento
misto di dispetto, una tenerezza mista di paura, che
lo traeva alla disperazione.
</p>

<p>
Lontano da lei, il suo amor proprio ferito gli suggeriva
mille propositi di rappresaglia e di vendetta:
l’avrebbe posseduta, contaminata, poi sdegnosamente
reietta, offrendola ludibrio alla publica improbazione:
ma, vicino, il suo amore gli assopiva nel cervello e
<span class="pagenum" id="Page_334">[334]</span>
nel cuore i malvagi progetti ed altri non sapeva consigliargliene
che di affettuosa sollecitudine e d’umile
reverenza.
</p>

<p>
Al paro di Pierluigi Farnese, egli subiva lo irresistibile
fascino di quella donna fatata.
</p>

<p>
Quando ella gli parlò nel modo ingiurioso che abbiamo
detto, egli, per conseguenza, si sentì risvegliare
in cuore tutti i suoi più atroci divisamenti e, ghermendola
per un braccio:
</p>

<p>
— Bada, Olimpia — le disse — che noi qui siamo
soli e che io posso fare a mia posta di te!... è ormai
da troppo lunga pezza che ti prendi giuoco dell’amore
che io ti porto: sinchè la ho stimata verecondia e
castimonia di onorata fanciulla, io ho saputo impor
freno al foco che mi divora; ho saputo farti olocausto
de’ miei impeti più irresistibili e rispettarti sempre; ma
oggi che, alla tua ritrosia, aggiugni il dispregio e l’insulto,
o vivaddio, non ho più nulla che mi trattenga:
oggi sarai mia ad ogni costo!
</p>

<p>
Olimpia lo ascoltò senza scomporsi, quindi, scoppiando
in una cinica risata!
</p>

<p>
— Ah! ah! — gli rispose — tu la pigli in cotesto
tono tutt’altro che da paladino?... ma, Giovanni mio
caro, e perchè strapazzare così la tua Olimpiuccia,
che t’ha sempre voluto un bene dell’anima?... ti piace
che io mi stia teco?... e ci starò; non iscaldarti il
sangue per questo!... oh, non è già mio intendimento
il tener teco il broncio e fare la bocca brincia, perchè
m’hai tolto a Castell’Arquato e al pazzo umore di
monsignor duca di Castro!... t’ho detto che colassù
ci stavo oppipare, ed è verità genuina, vangelio; ma
poi.... sai come son fatta io!.... l’aqua di Lete è sempre
a mio servigio.... non c’è che di te cattivo, che
mai ho potuto dimenticarmi!
</p>

<p>
<span class="pagenum" id="Page_335">[335]</span>
</p>

<p>
E gli gittò languidamente le braccia intorno al collo
e lo baciò su la bocca.
</p>

<p>
Tutto lo sdegno dell’Anguissola sbollì, svaporò,
come per incanto, al suono di quelle affettuose parole
al contatto di quell’amplesso, allo scoccar di
quel bacio; egli era già più che conquiso.
</p>

<p>
Nello slancio della sua gioia, fece egli pure per
abbracciarla e stringersela al seno.
</p>

<p>
Ma ella — respingendolo dolcemente e sorridendogli
di un procace sorriso:
</p>

<p>
— No, no, Giovanni — gli disse in tono di preghiera — lasciami
cheta per ora.... le emozioni di
questa notte d’inferno mi hanno stanca, spossata: ho
bisogno di un po’ di riposo.... voglio dormire!
</p>

<p>
E, nel dir ciò, si ricacciava stesa sul letto e adagiava
il capo su i guanciali, con quella grazia felina
tutta propria alle movenze de’ gatti.
</p>

<p>
Il conte, sedotto, ammaliato, richiamato da quell’amorevole
contegno, a’ suoi sentimenti di tenerezza
e di ossequio, non seppe più far altro chè sfiorarle
le guance con le labra e ritirarsi in silenzio.
</p>

<p>
Un desiderio di quella donna era per lui una legge.
</p>

<p>
Sola a pena, Olimpia balzò giù dal suo giaciglio;
si rivestì in fretta in fretta; corse alla finestra, la
aperse con cautela e guardò per ogni intorno.
</p>

<p>
Le campagne s’irradiavano allora de’ primi chiarori
dell’alba;
</p>

<div class="poem"><div class="stanza">
<p class="i01">Era in quell’ora, che più grave il sonno</p>
<p class="i01">Pur de gl’infermi a l’egro ciglio incumbe</p>
<p class="i01">Una breve di pace ora fuggente</p>
</div></div>

<p>
tutto dormiva: i grilli e le cicale soltanto rompevano
l’alto silenzio, che precede il risvegliarsi della
natura.
</p>

<p>
<span class="pagenum" id="Page_336">[336]</span>
</p>

<p>
La giovine donna — senza più oltre sprecare il proprio
tempo in vani e perigliosi indugi — si dètte a
rovistare affrettatamente ogni ripostiglio della sua
stanzetta da letto. Ad una delle pareti, addossavasi un
largo stipo di rovere intagliato, sostenuto da quattro
zampe di bronzo. Lo schiuse. Conteneva oggetti di
vestiario maschile: camiciuole, brache, giustacuori,
farsetti: era il guardaroba della paggieria de’ marchesi
Tedaldi. Olimpia scelse i capi che le parvero
attagliarsi meglio alla sua persona e, spogliatasi di
bel nuovo, li indossò sollecitamente. Tolse, quindi, le
lenzuola dal letto; le congiunse insieme con un solido
groppo; annodò un capo al serrame della finestra;
poscia — con l’agilità di un leopardo — sgattaiolò
lungo il muro della casa, toccò terra e si slanciò di
gran corsa traverso i campi.
</p>

<p>
Quando, alcune ore dopo, Giovanni Anguissola andò
a picchiare pianamente all’uscio di quella stanzetta
e — non udendosi rispondere — vi penetrò cauto e
guardingo; la trovò completamente diserta.
</p>

<p>
Le spoglie feminili giacenti sul pavimento; le vesti
mancanti al guardarobe, le lenzuola penzolanti dalla
finestra gli rivelarono chiaro quanto era avvenuto.
</p>

<p>
Con le sue ipocrite blandizie, la perfida donna non
aveva mirato che ad allontanarlo e sfuggirgli.
</p>

<p>
A tale scoperta, un singulto di pianto rabbioso gli
eruppe dal cuore; un denso velo gli offuscò la vista;
brancolò intorno intorno quasi stesse per traboccare
a terra e non fu che soffolcendosi delle mani al davanzale
della finestra che potè reggersi in equilibrio.
</p>

<p>
Per quel sentimento di rivalità che scatta spontaneo
dalla gelosia, tutta la sua collera concentravasi
su la persona di Pierluigi Farnese.
</p>

<p>
Sino a quel giorno, se qualche volta aveva dato
<span class="pagenum" id="Page_337">[337]</span>
sfogo al suo legittimo maltalento, egli era stato soltanto
contro della sua donna, lo instabile umore e le
improvise reluttanze della quale lo irritavano in
sommo grado. Ma le sue bizze avevano sempre durato
quanto fuochi di paglia, sì perchè intensamente
l’amava; sì perchè ne attribuiva il variabile contegno
a sola bizzarria di feminile capriccio. Ma adesso non
più; adesso sapeva, e in modo indubitabile, poichè
ella medesima glie lo avesse dichiarato, che un altro
glie ne rapiva il cuore, che un altro gli era preferito,
e quest’altro era monsignor duca di Castro.
</p>

<p>
Da quel momento, tutto il suo odio ripiegavasi contro
di lui.
</p>

<p>
Livido in faccia per le atroci smanie che lo straziavano;
con gli occhi terribilmente fisi nello spazio,
quasi volesse dar loro potenza di attingere la mèta
dell’odio suo; coi capelli irti e rabuffati; il conte Giovanni
Anguissola stese la mano fuori della finestra,
ed, agitandosi in atto di tremenda minaccia, sciolse
un duplice voto; quello di recuperare Olimpia a ogni
costo e di non usarle più nessuna misericordia: quello
di vendicarsi di Pierluigi Farnese.
</p>

<p>
Già, dal momento in cui aveva consumato l’eccidio
dello abate commendatizio di San Savino, non s’era
più dato un momento di pace. Frugando e rifrugando
per tutte le castella del piacentino, era giunto a risapere,
per mezzo di spie, che la sua Olimpia trovavasi
ricovrata presso i conti di Santafiora. A un Tedaldi,
suo intimo, aveva chiesto a prestanza la costui
casa di Tavasca, in quel torno affatto deserta. Con
fino avvedimento, erasi proposto di trar partito delle
cerimonie, che si solennizzavano in Castell’Arquato
per gli sponsali di Sforza Sforza con Luisa Pallavicino,
affine di riaccostarsi alla sua diletta. Tutto eragli
<span class="pagenum" id="Page_338">[338]</span>
riuscito nel modo quasi miracoloso, che sappiamo;
ed ora tutto era nuovamente a rifarsi.
</p>

<p>
Scese quindi nel cortile; svegliò l’unico valletto,
che lo avesse seguito in quel luogo; gli fece rinsellare
il cavallo; montò in arcioni e partì.
</p>

<p>
Per quanto perlustrasse i dintorni, di Olimpia non
gli fu dato rinvenire la menoma traccia. Anzi, dalle
medesime spie, che le avevano già servito, imparò da
lì a poco come, a Castell’Arquato, ella non si fosse
punto rivista e come anche lo stesso Farnese se se
ne fosse ito.
</p>

<p>
Subitaneo e fermo sempre nelle sue resoluzioni,
egli pensò allora ch’ella dovesse trovarsi dove colui
si trovasse e fermò di mettersi in cerca di lui.
</p>

<p>
Da Fiorenzuola si recò prima a Roma, e, da Roma,
lo seguì a Perugia.
</p>

<p>
Il rimanente ci è noto.
</p>

<div class="chapter">
<p><span class="pagenum" id="Page_339">[339]</span></p>

<h3 id="cap37"><span class="smcap">Capitolo XXXVII.</span>
<span class="smaller">In qual modo Olimpia fosse morta.</span></h3>
</div>

<p>
Nè il conte Anguissola erasi male apposto: Olimpia
aveva, infatti, raggiunto il suo Pierluigi.
</p>

<p>
Come?
</p>

<p>
Nel modo più semplice.
</p>

<p>
Sfuggita alla casa de’ Tedaldi, ella contava restituirsi
da Tavasca a Castell’Arquato traversando alla
bella pedona i villaggi di Budagnano, Magnano e
Diolo; ma — fatto breve corso di via — le suggerì
che, se il conte addavasi della sua fuga e si slanciava
a cavallo, l’avrebbe ben presto raggiunta. Però, oltrepassati
a pena gli ultimi abitacoli del primo di
tali villaggi, si cacciò di traverso alla propria destra
e andò picchiare all’uscio di una povera casa contadinesca.
</p>

<p>
A’ villici, che, per buona sorte, trovò essere vassalli
de’ Santafiora, si dètte a credere quale un paggio
del conte Sforza e, come tale, li richiese di asciolvere
e di ricovero.
</p>

<p>
E non istette guari ad avvedersi di quanto vantaggio
le fosse stato un simile spediente, imperocchè
non erasi così seduta al desco, per refocillarsi con un
buon paio d’ova sbattute ed un fiaschetto di buon
<span class="pagenum" id="Page_340">[340]</span>
Vigoleno ammanitili dalla massaia, che, dal finestruolo
della casuccia, vide passare e correr via a briglia
sciolta lo stesso suo amante e rapitore.
</p>

<p>
Per tutta la giornata, la giusta paura d’imbattersi
in lui la tenne chiovata nel tugurio di que’ buoni
coloni.
</p>

<p>
Nel cuore della notte, tuttavia, si risolse a partire.
Transitò per Magnano e Diolo senza cattivi incontri
ed arrivò alla rôcca dei Santafiora che rompeva
l’alba.
</p>

<p>
In quel medesimo punto ne usciva un drappello di
cavalieri, alla testa de’ quali uno a lei ben noto.
</p>

<p>
Era il suo Pierluigi, che i paterni comandi, recatigli
il dì inanzi da una staffetta, richiamavano sollecitamente
a Roma, per la grossa faccenda dell’insurrezione
perugina.
</p>

<p>
Siccome procedevano al passo, ella potè seguirli
rifacendo la propria via e giungere nuovamente con
essi fuori della terra murata.
</p>

<p>
Uscitane, si accostò resolutamente al Farnese, e gli
si dètte a conoscere.
</p>

<p>
Con un grido di gioia vivissima, il principe se la
strinse fra le braccia ed — ordinato ad uno de’ suoi
armigeri di cederle il proprio cavallo e di ricondursi
alla rôcca, d’onde sarebbesi unito più tardi alle genti
del Trentacoste — volle che sempre gli cavalcasse
al fianco fino in vista delle porte di Roma.
</p>

<p>
A Roma, la fece scendere e pigliar stanza in una
sua misteriosa casuccia, che teneva in Ripetta, pei
suoi segreti ritrovi, ed egli s’avviò al Vaticano, per
ivi apprendere dalle sacre labra paterne il motivo del
suo richiamo.
</p>

<p>
Ed ecco in quale guisa abbiamo trovato Olimpia Marazzani,
in veste maschile e sotto nome di capitano
<span class="pagenum" id="Page_341">[341]</span>
Tre-Grazie, nel campo pontificio militante contra Perugia.
</p>

<p>
Nel suo cinismo, il Farnese non aveale taciuto la
scoperta fatta da Pellegrino di Leuthen della giovine
della Staffa e lo intendimento suo di sollecitare il comando
di quella impresa guerresca, onde farla servire
alle turpi sue mire su di costei, ed Olimpia, con cinismo
anche maggiore e nel cieco aborrimento che
le ispiravano il candore e la verginità della innocente
fanciulla; ne lo aveva tanto più incalorito, col promettergli
di seguirlo e di impiegare ogni suo sforzo
pel conseguimento di quel perfido scopo.
</p>

<p>
Come vi si fosse adoprata, lo abbiamo pur visto.
</p>

<p>
Trasportata ferita e fuori de’ sensi entro la casipola
del chierico perugino, il conte Giovanni Anguissola
la sollevò di sua mano dalla incomoda barella, su cui
l’avevano stesa i suoi uomini, e la depose, col massimo
garbo e con tutte le maggiori cautele, sul letticciuolo,
che Bianca doveva trovare, pochi istanti
dopo, chiazzato di sangue.
</p>

<p>
Fattosi apportar aqua entro il morione d’uno dei
suoi, e messo in brandelli un canevaccio, che rinvenne
in un canto; il conte stava già apparecchiato a lavare
e fasciar le ferite di quella donna, che aveva
tanto amato e che forse amava tuttavia; quando i
clamori sollevati nell’accampamento papalino dalle
grida di Pierluigi per la fuga di Bianca e l’irruente
calpestìo de’ cavalli, che si mettevano su le peste di
Terremoto; gli ispirarono il giusto timore di poter
essere scoperto e privato anche una volta di Olimpia,
attalchè — con quel suo pronto e repentino risolvere,
ch’era una sua particolare caratteristica — riposta
la trafitta su la lettiga e fatti legare nuovamente
i polsi a Neruccio, dètte ordine alla sua scorta
<span class="pagenum" id="Page_342">[342]</span>
di seguirlo, con questo e con quella, sino alla vicina
Perugia.
</p>

<p>
Ignorava che Bartolomeo della Staffa se ne fosse
già allontanato; faceva, nel caso, assegnamento sopra
di lui come mallevadore e, per sottrarsi alle possibili
indagini del Farnese, stimava ottimo consiglio il riparare
senz’altro colà.
</p>

<p>
Vi trasse, dunque, securo e — per porta Borgne,
lasciata omai, al paro delle altre, senza presidio di
sorta, fra il confuso viavai di soldati baglioneschi,
che ne uscivano alla spicciolata, e di genti del contado,
che, avuto sentore della reddizione, vi rimettevano
timidamente il piede, dopo tanti giorni di paurose
angoscie — potè facilmente penetrarvi inosservato.
</p>

<p>
Suo proponimento era quello di cercar ricovero
presso qualche monistero, epperò si rivolse ad uno
de’ suoi seguaci, ch’era perugino, affine gli servisse
di guida. E questi lo menò, tra quella porta e lo
Spedale del Cambio, per una viuzza rimota e diserta,
presso un alto e negro edifizio, dalle cui ampie finestre
traspariva un fioco bagliore di luce.
</p>

<p>
Era un convento di frati agostiniani.
</p>

<p>
La barbuta, che andava inanzi, bussò replicatamente
alla porta maggiore.
</p>

<p>
Il frate portinaio ne schiuse lo sportellino; udì di
che si trattasse; ne riferì al padre guardiano e, poco
stante, spalancata la porta, intromise il lugubre convoglio
sotto le severe chiostrate del reclusorio.
</p>

<p>
Alla donna ferita, che l’Anguissola dichiarò essergli
sorella, il padre guardiano assegnò la sua propria
cella e fece chiudere in altra il nostro misero Neruccio,
che lo stesso Anguissola designò come uno
scellerato assassino, nemico di Dio e della santa religione
cattolica.
</p>

<p>
<span class="pagenum" id="Page_343">[343]</span>
</p>

<p>
Nei conventi era abituale, di que’ tempi, l’esercizio
della medicina e della chirurgia. Fu però chiamato
il frate meglio pratico in esse al capezzale di Olimpia,
che, in quel punto, era rientrata in sè stessa.
</p>

<p>
Com’egli le si curvava sopra, per esaminarne le
ferite; ella — con leggero soffio di voce — gli mormorò
all’orecchio:
</p>

<p>
— Buon padre.... ditemi in pericolo anche più di
quanto nol fossi.... fate di rimaner solo alcuni istanti
con me.... ho gravi cose a dirvi!
</p>

<p>
Il monaco, infatti — dopo aver compiuto quelle locali
ispezioni, che la scienza gli suggeriva, ed applicata
su le ferite della paziente una larga benda imbibita
di balsamici unguenti — andò a susurrare
alcune sommesse parole al padre guardiano; indi — volgendosi
al conte Anguissola, che attendeva trepidante
il risultato di quella sua prima investigazione:
</p>

<p>
— Messere — gli disse — egli è forza v’allontaniate
alcun poco e mi lasciate solo con madonna, al
fine io tenti sovra di lei di un particolare specifico
mio, il solo forse abile a salvarla e che non comporta
nessuno possa frastornarmi mentre lo sto amministrando.
</p>

<p>
— Ma io — soggiunse subito il conte, cui grandemente
crucciava il pensiero di non potere assistere
a quella medicazione — io non farò atto, non muoverò
verbo, che possa sturbarvi!
</p>

<p>
— Talvolta, messere — gli obiettò il frate, con piglio
severo — il dovere propone e il sentimento dispone....
come fratello, voi dovete acerbamente penare
de’ patimenti della sorella vostra e se.... diamo l’ipotesi....
ell’avesse a soffrire anche maggiormente, e a
metter lagni strazianti e forse....
</p>

<p>
S’arrestò un momento perplesso; poi — abassando
vieppiù la voce:
</p>

<p>
<span class="pagenum" id="Page_344">[344]</span>
</p>

<p>
— Forse a soccomberne.... — continuò.
</p>

<p>
— Per la croce! — fece allora l’Anguissola — voi,
dunque, credete?...
</p>

<p>
— Nulla io credo — concluse solennemente il frate — temo
molto, ma e molto spero anche e dai soccorsi
dell’arte e da quelli d’Iddio!
</p>

<p>
Il guardiano con un suo cenno imperativo mozzò
sul labro del conte ogni ulteriore rimostranza e lo
costrinse ad uscire secolui dalla cella, nella quale il
monaco curante rimase solo a fianco della donna affidata
alle sue cure.
</p>

<p>
Quanto intervenisse fra loro due non è ancor tempo
di dirlo.
</p>

<p>
Fatto è che — in capo ad alcuni momenti, i quali
parvero secoli all’Anguissola, che, nell’ansietà dell’attesa,
arpentava a passi concitati le buie chiostrate
del grande cortile — il monaco uscì cautamente dalla
cella, recando in mano la lampada che la rischiarava,
e si diresse verso lui.
</p>

<p>
— Ebbene? — gli chiese subito il conte.
</p>

<p>
— Ella dorme — gli rispose il frate — le ho amministrato
il mio specifico e confidiamo che la divina
providenza dia a questo tanta efficacia da poterla
salvare.... ma, sino allo spuntare del sole, conviene
lasciarla affatto tranquilla; che nessuno l’accosti: il
minimo romore, la più lieve scossa, potrebbe riuscirle
fatale e cagionarle la morte!
</p>

<p>
— Oh, non temete!...
</p>

<p>
— Il reverendo padre guardiano ha assegnato a
voi ed alle genti di vostro seguito parte de’ letti della
foresteria: ritiratevi, dunque.... ritemprate nel riposo
e nel senno le vostre forze affiochite da una dolorosa
trepidazione....
</p>

<p>
— Oh, il sonno!... esso sfuggirebbe dalle mie ciglia!...
<span class="pagenum" id="Page_345">[345]</span>
piuttosto, userò meglio del mio tempo, ingannando
le mie ansie, con una visita al prigioniero,
che ho qui condotto; m’è giocoforza conferire con lui!
</p>

<p>
— Ve ne farò schiudere la cella!
</p>

<p>
Pochi istanti dopo il conte Giovanni, preceduto dal
portinaio, entrava nell’angusta cella, in cui stava
chiuso il nostro Neruccio.
</p>

<p>
Là si trattenne sino al rompere del giorno.
</p>

<p>
A pena, traverso la piccola finestruola, vide il
cielo illuminarsi de’ primi e grigi barbagli dell’alba,
uscì sollecito dalla cella, lasciandola schiusa e si diresse
a quella di Olimpia.
</p>

<p>
Anche di questa l’uscio era aperto.
</p>

<p>
Su la soglia tenevasi il padre guardiano con le
braccia incrociate sul petto.
</p>

<p>
Dall’interno emergeva un fioco chiarore come di
molti cerei accesi.
</p>

<p>
Il conte ebbe una stretta al cuore.
</p>

<p>
Non osandolo della parola, interrogò dello sguardo
il guardiano.
</p>

<p>
Questi, tacitamente del paro, gli rispose congiungendo
le mani ad atto di prece ed alzando gli occhi
al cielo con un lungo sospiro.
</p>

<p>
Non c’era più dubio!
</p>

<p>
Olimpia era morta.
</p>

<p>
Nè ciò ancora bastava.
</p>

<p>
Nel punto istesso che egli, smarrito, fuori di sè per
lo schianto improviso, col cervello in fiamme, il pianto
che gli faceva groppo alla gola; mutava un passo
per introdursi in quella funebre stanza, e contemplare,
per l’ultima volta, le adorate sembianze di quella
donna che lo aveva reso tanto infelice; vide uscirne
una lunga fila di frati, due de’ quali recavano su le
spalle una bara tutta coperta da un ampio drappo
nero.
</p>

<p>
<span class="pagenum" id="Page_346">[346]</span>
</p>

<p>
Quella vista gli tolse completamente l’uso della ragione.
</p>

<p>
Stese le braccia, mise un rauco grido e stramazzò
a terra svenuto, svegliando gli echi delle chiostrate
col cupo tintinno della sua pesante armatura.
</p>

<p>
Quando rinvenne, varî de’ suoi uomini d’armi, tra’
quali Neruccio, gli stavano prestando le loro cure.
</p>

<p>
Chiese timidamente di Olimpia.
</p>

<p>
Era già sepolta.
</p>

<p>
Volle allora essere guidato nel tempio attenente al
monistero e conoscere la pietra sotto la quale giaceva
la salma della sua diletta e, su quella genuflesso, stette
a lungo piangendo.
</p>

<div class="chapter">
<p><span class="pagenum" id="Page_347">[347]</span></p>

<h3 id="cap38"><span class="smcap">Capitolo XXXVIII.</span>
<span class="smaller">Una disumazione.</span></h3>
</div>

<p>
Quale accade soventi ne’ primi istanti che susseguono
a grave sciagura, il conte Anguissola, lasciando
il convento degli agostiniani, non provava più nessuno
degli antichi suoi sentimenti: tutto raccolto nel
dolore atroce della perdita di Olimpia, persino l’odio,
che avea giurato al Farnese, eragli interamente caduto
dal core. E siccome non aveva accettato il patto
impostogli a Castel Torsciano suo primo intendimento
diveniva quello di eluderlo, senza tuttavia mancare
alle leggi dell’onore, e di ritornarsene in patria.
</p>

<p>
A tal fine, si abboccò con Alessandro Vitelli, sotto
i cui ordini erano stati posti gli uomini di Ascanio
della Corgna e di Andrea d’Arezzo e, mercè lo sborso
di un centinaio di ducati, potè facilmente ottenere
da lui di essere sciolto dallo assunto impegno.
</p>

<p>
Stava, quindi, per abbandonare Perugia, pigliando
le vie di Firenze e di Bologna, affine di restituirsi al
suo castello di Grazzano nel piacentino; quando un
caso altrettanto strano che inaspettato, mutò affatto
ordine alle sue idee e gli fece renunciare ad un tale
divisamento.
</p>

<p>
Trovavasi un mattino insieme al nostro Neruccio,
<span class="pagenum" id="Page_348">[348]</span>
in piazza di Sopramuro, per la quale doveva transitare
il signor duca di Castro, co’ suoi capitani e architetti,
onde recarsi ad ispezionare i luoghi, su cui
gettare le fondamenta della nuova fortezza.
</p>

<p>
Veniva questi inanzi a lungo seguito di ufficiali delle
sue truppe e di maggiorenti della città e fiancheggiato,
a destra, da monsignor Bernardino dalla Barba,
ed, a sinistra, da una carrozza a quattro ruote tirata
da due magnifici cavalli.
</p>

<p>
Al momento istesso, in cui la splendida cavalcata
sfilava di fronte al conte Anguissola, una persona, che
tenevasi chiusa entro la carrozza, sporse rapido il
capo dallo sportello e subito lo ritrasse; ma non così
sollecitamente che quello non avesse agio di contemplarne
le sembianze e di emettere un alto grido.
</p>

<p>
In quelle sembianze aveva creduto riconoscere Olimpia.
</p>

<p>
Nel primo ed immenso suo stupore, il conte stese
inanzi le braccia e tentò muovere un passo per seguire
il veicolo; ma, da un lato, glielo impedì la folla
stipata di popolo, che gli faceva argine: dall’altra, la
carrozza che erasi immediatamente richiusa e si slontanava
veloce.
</p>

<p>
Affrettiamoci ad avvertire il lettore che, tra il conte
Giovanni Anguissola e il nostro Neruccio Nerucci, era
corso patto di calda e leale amicizia.
</p>

<p>
Simile trasformazione ne’ sentimenti del conte, riguardo
al giovine capolancia, dovevasi al colloquio
avuto tra loro nel chiostro degli agostiniani, mentre
Olimpia stava agonizzando.
</p>

<p>
Interrogato su le ragioni che lo avevano spinto ad
infierire contro costei, Neruccio espose candidamente
i varî casi della propria vita: il suo intenso amore
per Bianca della Staffa; il suo odio ed il perchè del
suo odio contro Pierluigi Farnese.
</p>

<p>
<span class="pagenum" id="Page_349">[349]</span>
</p>

<p>
Tanto bastò perchè l’Anguissola si sentisse attratto
verso di lui da vivissima simpatia; gli chiedesse perdono
dell’inflittigli maltrattamenti, lo sciogliesse di
prigione e gli si profferisse amico e parziale per tutta
la vita.
</p>

<p>
Fu dunque allo stesso Neruccio, che egli espresse
i suoi dubi circa la misteriosa ed inesplicabile apparizione
che, in quel punto, lo aveva sì profondamente
commosso.
</p>

<p>
Cosa pensarne?
</p>

<p>
Neruccio stette un momento in forse: quindi esclamò:
</p>

<p>
— Badate, messere, che si dànno à questo mondo
delle assai meravigliose somiglianze.... non vi scaldate
troppo la fantasia per ciò!... considerate, d’altronde,
che se colei, che avete mo’ mo’ travista, fosse la vostra
donna Olimpia de’ Marazzani, ella non potrebbe
essere, in pari tempo, sepolta nella chiesa del monistero.
</p>

<p>
Simili parole furono per l’Anguissola come una rivelazione.
</p>

<p>
— Sepolta? — diss’egli, quasi ragionando fra sè — e
se la non ci fosse?... perchè, infatti, quella sollecitudine
estrema di allontanarmi?... come può darsi ella
non abbia un attimo solo recuperato gli spiriti ed, in
quello, espresso il desiderio di rivedermi e parlarmi?...
e per qual motivo si sono affrettati così a porla nel
sepolcro che, quando a mia volta sono rinsensato, ella
fosse già seppellita?... quà sotto, messer Neruccio, vi
ha un mistero senza dubio ed io vuo’ penetrarlo a
ogni costo: mi aiuterete voi?
</p>

<p>
— Sono a servigi vostri per cotesto come per tutto.
</p>

<p>
— Ebbene: per questa sera, è uopo raggranellare
gli stessi uomini, ch’erano seconoi l’altra notte: nessun
<span class="pagenum" id="Page_350">[350]</span>
di loro ha lasciato ancora Perugia, dovendo tutti
partirne insieme a monsignor Pierluigi.... non ci tornerà
faticoso il raccapezzarli.
</p>

<p>
— Mi pongo subito all’opera.
</p>

<p>
— Ed io fo il medesimo dal canto mio.... a questa
sera.
</p>

<p>
— Dove?
</p>

<p>
— Alla taverna del <i>Re Osco</i>, in cui siamo albergati.
</p>

<p>
— A questa sera, dunque!
</p>

<p>
E si separarono, pigliando ciascuno per due vie
diverse.
</p>

<p>
Nel cuore della notte — mentre la città era quasi
affatto diserta — una schiera d’armati avvicinavasi
pianamente allo Spedale del Cambio e picchiava a più
riprese su la porta di quel medesimo convento, che
poche notti prima aveva dato asilo e tomba ad Olimpia
de’ Marazzani.
</p>

<p>
Comunque il mese di giugno toccasse omai la metà
del suo corso e facesse però un caldo soffocante; que’
uomini erano tutti ravviluppati in ampli ferraiuoli,
come nello stridore del verno, e da certe punte, che
uscivan loro disotto gli estremi lembi di questi, sarebbersi
detti in moto, non per visitare un sacro recinto
di preghiera e di pace, ma per attaccare e pigliar
di assalto qualche formidabile fortilizio.
</p>

<p>
A’ loro colpi, il portinaio si affacciò allo sportello.
</p>

<p>
Il capo della schiera declinò il proprio nome, espresse
il motivo che lo adduceva e chiese del padre guardiano.
</p>

<p>
Poco stante la porta girò su i suoi cardini e gli
armigeri penetrarono nel cortile.
</p>

<p>
La porta si richiuse.
</p>

<p>
Il padre guardiano era alla loro presenza.
</p>

<p>
— Che volete da me? — domandò egli al loro duce.
</p>

<p>
<span class="pagenum" id="Page_351">[351]</span>
</p>

<p>
— Padre — gli rispose costui, in atto umile e reverente — con
questo picciol novero di seguaci, io
sto sul punto di recarmi su le galee di Sua Maestà
Cattolica l’imperatore di Lamagna, per combattere
contro le ladre bulime del Barbarossa, che infestano
le coste italiane di Calabria e di Puglia; ma, prima
di partire, io e questi miei fidi intendiamo sciorre un
voto solenne su la funebre pietra che cuopre la infelice
spirata non ha guari in questa vostra casa ed
offrire un ultimo tributo alla sua memoria.... compiacetevi,
dunque, o padre, di guidarci alla tomba, che
chiude le spoglie mortali di donna Olimpia de’ Marazzani!
</p>

<p>
Inutile il soggiungere che chi aveva parlato in tal
guisa era il conte Giovanni Anguissola.
</p>

<p>
Ma alle sue parole, il guardiano rimase un momento
interdetto, come non sapesse cosa rispondere e stesse
mendicando pretesti.
</p>

<p>
— Ebbene — soggiunse, con qualche vivezza, il
conte, dopo una breve pausa — voi non ci rispondete?...
è forse contrario alle discipline della regola
vostra quanto noi sollecitiamo dalla vostra cortesia?
</p>

<p>
— Oh, no, di certo — s’intromise a dire Neruccio,
che, per aver vissuto parecchi anni al fianco del misero
suo zio, vescovo di Fano, s’intendeva assai bene
di faccende chiesastiche e di consuetudini monacali — conosco
gli statuti dell’ordine e nulla può vietarlo
al reverendo padre guardiano di questa pia comunità!...
</p>

<p>
— E dunque? — fece impazientemente l’Anguissola.
</p>

<p>
— Dunque — conchiuse il frate, cui le dichiarazioni
di Neruccio mozzavano i sotterfugi a fior di labra — sono
pronto a compiacervi.
</p>

<p>
E — fattosi rimettere la lanterna dal portinaio — accennò
all’Anguissola di tenergli dietro e mosse verso
la chiesa.
</p>

<p>
<span class="pagenum" id="Page_352">[352]</span>
</p>

<p>
Ivi, indicò al conte una delle grandi pietre funerarie
che cuoprivano gli avelli, dicendogli semplicemente:
</p>

<p>
— È qui.
</p>

<p>
Pronunziati a pena tali due monosillabi, uno strano
movimento si operò nei seguaci dell’Anguissola. Due
rinchiusero tosto l’usciolino della piccola porta, per
la quale erano tutti penetrati nel tempio, e vi si collocarono
contro come in sentinella; altri due si posero
a’ fianchi del padre guardiano, fissandolo in faccia
con minaccioso cipiglio, mentre un terzo gli toglieva
la lanterna di mano; e i rimanenti — lasciato cadere
il ferraiuolo, e mettendo così in mostra i poco
promettenti arnesi, ond’erano armati: leve di ferro,
marre e piccozze — si avvicinarono alla lapide mortuaria.
</p>

<p>
Il frate comprese subito di che si trattasse e, levando
alto le braccia, con un grido di orrore, volle
slanciarsi inanzi, per impedire la nefanda profanazione;
ma uno de’ suoi due custodi lo azzannò violentemente
per l’omero e, forzandolo a rimanersene
cheto:
</p>

<p>
— È inutile, padre — gli disse — quel che vogliam
fare lo faremo a ogni modo, strepitiate o non strepitiate:
meglio dunque, e per voi e per noi che vi teniate
tranquillo!
</p>

<p>
— Ma è un sacrilegio! — strillò il guardiano, tentando
sciorsi dalla stretta brutale.
</p>

<p>
— Non ci pensate, padre — gli rispose l’armigero,
ghignandogli sotto il naso — lo piglieremo su la coscienza
nostra e ce ne faremo assolvere da Sua Beatitudine
in persona nell’occorrenza del primo anno
santo!
</p>

<p>
Dietro gli ordini del loro duce e del suo amico
<span class="pagenum" id="Page_353">[353]</span>
Neruccio, gli altri uomini d’arme avevano frattanto
già compiuto il còmpito loro. Lavorando in molti, ad
un tempo, con le leve, i picconi e l’arco dell’osso,
erano giunti a scassinare e rimuovere la funebre
pietra, scoperchiando così la tomba sottostante, dalla
cui apertura un lezzo nauseabondo di putredine invase
tutte le navate del sacro recinto.
</p>

<p>
L’Anguissola non attese altro: prese in mano la
lanterna, e d’un balzo, saltò in fondo alla orribile fossa.
</p>

<p>
Così la chiesa si trovò di bel nuovo immersa completamente
nel buio e, a chi vi avesse potuto spinger entro
uno sguardo, ben strano e pauroso sarebbe
apparso lo spettacolo di quelle ombre mobili a pena
e susurranti intorno all’orifizio di quel fetido cavo,
da cui usciva, come vapore luminoso, un debole sprazzo
di luce rossastra, che ne schiarava fantasticamente i
ceffi arcigni e malaugurosi.
</p>

<p>
Alcune parole profferite dall’Anguissola, mentre rovistava
tra i putridi resti e le ossa umane disseminati
pel colombario, avertì Neruccio che il suo novello
amico er’approdato a buon fine con la sua temeraria
incursione nel regno de’ morti.
</p>

<p>
— Non m’ero ingannato! — aveva egli detto.
</p>

<p>
E, subito dopo, facendo forza del braccio su l’orlo
della sepoltura, ne usciva sollecito, impartendo l’ordine
a’ suoi uomini di ricuoprirla immediatamente.
</p>

<p>
Mentre questi obbedivano; egli si avvicinò al padre
guardiano, e, rimettendogli in pugno la lanterna:
</p>

<p>
— Padre — gli disse, con un ghigno angoscioso — Dio
vel perdoni, ma voi mi avete detto menzogna!
</p>

<p>
— Quale? — balbettò il monaco, abbassando gli
occhi, sotto lo sguardo di fuoco del suo accusatore.
</p>

<p>
— Quella che mi annunziava la morte di donna
Olimpia Marazzani.
</p>

<p>
<span class="pagenum" id="Page_354">[354]</span>
</p>

<p>
— Io non vi ho mai detto fosse avvenuta.
</p>

<p>
— Ma quella bara?
</p>

<p>
— Era vuota.
</p>

<p>
— E donna Olimpia?...
</p>

<p>
— Altro non posso soggiungere; me lo vieta il segreto
della confessione!
</p>

<p>
— E sia — fece alteramente il conte — oramai mi
è noto quanto m’importava sapere.
</p>

<p>
E uscì dalla chiesa e dal convento, sempre seguito
da’ suoi.
</p>

<p>
Non sarà d’uopo al lettore di sagacissimo acume
per indovinare a che si dovesse la menzogna del padre
guardiano.
</p>

<p>
Olimpia aveva detto al frate curante com’ella appartenesse
a monsignor Pierluigi Farnese, capitan
generale e gonfaloniere di Santa Madre Chiesa e fattagli
preghiera d’essere a questi restituita, sottraendola
possibilmente per sempre al suo rapitore, ma
nel segreto e senza che il medesimo potesse averne
nocumento o fastidio.
</p>

<p>
La simulazione del suo decesso fu l’unico spediente,
che il frate medico giudicasse idoneo a prendere, come
si suol dire, due colombi a un baccello.
</p>

<p>
Ne conferì col guardiano, cui nulla di meglio potevasi
offrire della propizia opportunità di rendere
segnalato servigio allo stesso figliuolo del Santo Padre
e — mentre il conte trattenevasi in colloquio col nostro
Neruccio — tra eglino due e la stessa Olimpia
venne concertata la comedia che il più de’ monaci
recitarono in buona fede, senza nemmanco sapere si
trattasse di un gioco.
</p>

<p>
Al momento istesso, in cui Pierluigi, ceduto il
governo a Monsignor Bernardino della Barba, disponevasi
a lasciar Perugia, per far ritorno a Roma e,
<span class="pagenum" id="Page_355">[355]</span>
di là, recarsi in Abruzzo contro i ribelli Colonna; il
suo segretario Apollonio Filareto gli andò ad annunziare
ed introdusse alla sua presenza due gentiluomini
stranieri, che domandavano conferire secolui.
</p>

<p>
Erano due giovani alti, bruni, un po’ somiglianti
tra loro, comunque l’uno paresse di alquanto più attempato
dell’altro, e vestiti nell’elegante e sfarzoso
costume de’ cavalieri spagnuoli dell’epoca: tocco piumato
in capo; giustacuore di raso, con maniche a
gozzi e sparati; ampie brache a liste ed a sbuffi, allacciate
poco al di sotto dell’inguine su fini calzoni
di serica maglia; breve mantelletto di velluto bordato
d’oro e ad alto collare trattenuto da un aureo
cordone e da borchie cesellate infisse agli spallacci;
lunga e sottile spada al fianco destro ed, al sinistro,
pendenti dalla cintola, il borsacchino a nappe e ricami
e la misericordia.
</p>

<p>
Posto piede nella maggior sala del palazzo del Priorato,
dove risiedeva sempre il Farnese, costoro gli si
inchinarono nobilmente, senza torsi di capo il berretto,
secondo la costumanza spagnuola ed attesero
in silenzio ch’egli si degnasse interrogarli.
</p>

<p>
— Chi siete? cosa volete? — li richiese egli, infatti,
dopo averli squadrati a lungo d’alto in basso,
con aria di palese diffidenza.
</p>

<p>
— Quanto a me — rispose il più attempato — sono
Giovanni Anguissola, piacentino, conte di Grazzano,
cavaliere dello speron d’oro e senatore milanese: l’amico
mio è don Giovanni Osca da Valenza, gentiluomo
spagnuolo.
</p>

<p>
— Di che mi richiedete?
</p>

<p>
— Dell’alto onore di militare sotto gli ordini vostri,
in servizio del Sommo Pontefice e di Santa Madre
Chiesa.
</p>

<p>
<span class="pagenum" id="Page_356">[356]</span>
</p>

<p>
— E null’altro?
</p>

<p>
— Null’altro!
</p>

<p>
— Sarete sodisfatti.
</p>

<p>
Da quel giorno, Giovanni Anguissola — nel quale
non era più possibile che il Farnese riconoscesse il
Cavalier Nero, perchè spoglio della sua bruna armatura — ed
il valenziano Giovanni Osca — nel quale
il lettore avrà, per contro, facilmente ravvisato il
nostro Neruccio Nerucci — furono ammessi a far
parte di quello esercito pontificio, che poi — come
abbiamo già detto — menò a buon fine la guerra del
sale contro Fabio ed Ascanio Colonna.
</p>

<p>
Ad assumere il falso nome di Giovanni Osca, Neruccio
era stato spinto dallo stesso Anguissola, il
quale gli aveva giudiziosamente fatto avvertire che
se mai, per mala sorte, dovesse il Farnese aver vento
de’ suoi legami di parentela col misero vescovo di
Fano poteva prenderlo in diffidenza e avversione e
macchinargli contro qualche tiro malvagio.
</p>

<div class="chapter">
<p><span class="pagenum" id="Page_357">[357]</span></p>

<h3 id="cap39"><span class="smcap">Capitolo XXXIX.</span>
<span class="smaller">Il ticchio del Papa.</span></h3>
</div>

<p>
Erano dunque trascorsi tre anni dai casi che abbiam
narrato nella precedente parte di questa nostra
istoria, il che ci porta all’anno 1543.
</p>

<p>
Durante il tempo intercorso, quella scaltrita volpe
di papa Paolo III non aveva smesso un attimo solo
dall’adoprarsi, con ogni maniera avvedimenti e girandole,
per sgrandire semprepiù le dovizie e la potenza
della propria già doviziosissima e potentissima
famiglia.
</p>

<p>
Egli era papa: sua figlia Costanza, signora di Castell’Arquato
e dei dazi della Rochetta; Guid’Ascanio,
il primogenito de’ costei figli, era cardinale già da
nove anni e, da otto, vescovo di Parma; Carlo, il secondogenito,
Gran Priore di Lombardia e Generale
delle così dette Galee della Religione; Sforza, il terzogenito
ed erede, governatore di Parma e di Piacenza,
e, pel suo matrimonio con Luigia Pallavicino,
signore di Torchiara e Felino; Paolo, il quarto, ed
Alessandro, il quintogenito, scrittori di lettere apostoliche,
a sei anni il primo e ad otto il secondo;
Alessandro, il primonato legittimo di Pierluigi, era
cardinale sino dal 1534; Ottavio, il cadetto ed erede,
<span class="pagenum" id="Page_358">[358]</span>
marito a Margherita d’Austria e duca di Camerino;
Ranuccio, il terzogenito, nel procinto d’essere nominato
arcivescovo di Napoli e cardinale; Vittoria, l’unica
figliuola, duchessa d’Urbino; Orazio, il bastardo,
militante in Francia e promesso ad una figlia naturale
di Francesco I e di Diana di Poitiers; il loro
padre Pierluigi, poi, era duca di Castro e di Nepi,
marchese di Novara, gonfaloniere e capitano generale
della Chiesa.
</p>

<p>
Ma tutto ciò non bastava al cupido Vicario di Cristo.
In ispecie, pel suo prediletto ed idolatrato sterpone
e’ vagheggiava assai più; voleva la ducea di Milano,
ch’era sempre di Spagna, governata dal nepote di
Vittoria Colonna, quel don Alfonso d’Avalos marchese
di Pescara e del Vasto, che, in quello istess’anno
aveva fugato da Nizza il corsaro Barbarossa e il conte
Francesco d’Enghien, per essere quindi sconfitto da
quest’ultimo a Ceresole.
</p>

<p>
Paolo III se l’era fisso in animo risolutamente e,
malgrado il primo scacco subito a Nizza, in occasione
del suo primo colloquio con quell’altra volpe dello
imperatore Carlo V, voleva ad ogni costo ritentarne
la prova.
</p>

<p>
Nessuna variazione era intervenuta nel riparto e
nel reggimento de’ varî stati d’Italia e dell’estero da
quanto ci siamo ingegnati di divisare sino dal principio
di questa nostra narrazione, senonchè, ai 20 di
genaio del 1539, morto il benemerito Andrea Gritti,
il corno dogale della republica di Venezia era passato
sul capo di Pietro Lando e, ai 28 giugno del 1540,
aveva cessato di vivere il duca di Mantova, Federico
II Gonzaga «lasciando dietro di sè Francesco III,
primogenito, che a lui succedette nel ducato; Guglielmo,
che dopo Francesco regnò; Lodovico, che,
<span class="pagenum" id="Page_359">[359]</span>
passato in Francia, divenne duca di Nevers; e Federico
che fu poi cardinale; i quali erano tutti in
età pupillare, per cui il cardinale Ercole, loro zio,
con la duchessa Margherita, loro madre, prese il
governo di quegli Stati.» L’Europa civile riassumevasi
sempre in quella grande rivalità che manteneva
Francesco I di Francia in continua lotta con
Carlo V di Spagna, oscitando fra’ quali, a mo’ di pendolo,
come aveva ognor fatto, l’astuto pontefice prefiggevasi
aumentare ogni dì più la esorbitante influenza
della sua casa.
</p>

<p>
Laonde — quando, nel principio del 1543, dopo le
non troppo felici sue imprese contra de’ fiaminghi e
de’ barbareschi, l’imperatore venne a sbarcare a Genova — egli
provide subito a mandargli incontro, per
complimentarlo e sollecitarlo di un nuovo colloquio,
lo stesso suo diletto figliuolo, che vi andò con grande
pompa e numeroso seguito, del quale, oltre al Filareto
ed a’ capitani Anguissola ed Osca, faceva parte
il suo nuovo segretario Annibal Caro, da pochi mesi
entrato al suo servizio.
</p>

<p>
Poche parole rispose Carlo V alle felicitazioni e
meno ancora alle suppliche, che Pierluigi gli rivolse
in nome del proprio padre. Tra un silenzio e l’altro,
gli promise tuttavia di trovarsi nella primavera o nella
state a Bologna, a Parma, od a Piacenza, dove sarebbesi
potuto effettuare il desiderato convegno.
</p>

<p>
Già, nello intermezzo, ne aveva avuto luogo un
altro a Lucca il 10 settembre 1541. Ivi — con l’imperatore
e col papa — erano pure accorsi Ercole II
d’Este, duca di Ferrara, e Cosimo de’ Medici, duca di
Firenze, i quali rischiarono metter la città e le corti
a subbuglio, per un litigio insorto fra loro circa alla
precedenza nell’ossequiare Carlo V. Ercole volle passare
<span class="pagenum" id="Page_360">[360]</span>
il primo e Cosimo se ne imbizzarrì in siffatto
modo che — malgrado la nota sua cautela e prudenza — non
seppe astenersi dal suscitare uno scandalo.
Il che prova come spesso anche i grandi uomini sieno
molto piccini.
</p>

<p>
Carlo V «portava una cappa di panno nero, un
saio simile senza alcun fornimento, e in capo un
cappelluccio di feltro, e stivali in gamba, coprendo
con quest’abito modestissimo — come osserva il
Segni — un’ambizione superiore a quella di Ottavio
Augusto, monarca del mondo.»
</p>

<p>
E tra papa Farnese e Carlo di Borgogna — vuoi
per ambizione, vuoi per astuzia — l’andava, come
suol dirsi da galeotto a marinaio. Il francese Luigi XI
e lo spagnuolo Roderico Borgia non avevano, per
nulla, spinto a sì eminente grado quell’arte del simulare
e dissimulare, che ha poi assunto il dignitoso
nome di diplomazia. Que’ due avevano studiato bene
addentro cotesti loro archetipi e perfezionatone l’arte,
cosicchè, se l’uno era fino, l’altro non l’era manco.
</p>

<p>
Come già a Nizza, tra il maggio e il giugno del 1538,
Carlo V seppe così lavorare di scherma anche in questa
seconda occasione, che tutte le armi insidiose del gran
prete di Roma gli caddero ai piedi spuntate, senza
neppure scalfirgli la «cappa di panno nero.»
</p>

<p>
Paolo III — camuffandosi, come voleva il suo sacro
carattere, a semplice e disinteressato paciere — tornò
più volte a trarre in campo il retaggio di Valentina
Visconti, siccome quello che costituiva la cagione precipua
de’ dissensi e delle guerre tra la casa di Francia
e la casa di Spagna, proponendo — quale unico mezzo
per comporre tale rivalità — il cederlo ad altri; mettere,
insomma, in pratica il vieto proverbio che, fra
i due litiganti, il terzo gode. Nè questo terzo meglio
<span class="pagenum" id="Page_361">[361]</span>
si poteva trascegliere che nell’amato suo Pierluigi, il
quale — per rendere servigio al proprio padre ed
aiutarlo nel pietoso còmpito di rappaciare l’Europa — sarebbesi
volonteroso addossato l’onere di governare
quelle provincie.
</p>

<p>
Un freddo risolino tutto peculiare all’ibrido dominatore
della Spagna, della Fiandra e della Germania,
accoglieva quelle strane proposte e rilevava, col trasformarsi
in tagliente soghigno, tutti i sottintesi, che
si chiudevano nel loro pretenzioso carattere di mansuetudine
e di sacrificio.
</p>

<p>
Quel ghigno sembrava dire:
</p>

<p>
— Lo credo anch’io che il tuo beniamino si sobbarcherebbe,
senza troppe schifiltà, al governo di
quelle provincie, che sono una delle più belle gemme
della mia corona!
</p>

<p>
E però — senza risponder mai nè affermativamente,
nè negativamente — lasciava cascar nell’aqua la
conversazione; mutava quasi inavertitamente soggetto
e faceva menare il can per l’aia al desolato pontefice,
il quale — rodendosi di rabbia, ma occultando il proprio
dispetto sotto quella vernice di indifferenza e di
bonomia, in cui era sommo maestro il fondatore della
Compagnia di Gesù — dovette ritornarsene a Roma
con le pive nel sacco.
</p>

<p>
Non si scosse, per altro, dal suo proponimento, al
quale tornò, come abbiamo detto, con anche maggiore
insistenza di prima, due anni dopo aver subìto quella
seconda sconfitta.
</p>

<p>
Il 1542 trascorse senza gran che di rimarchevole.
«Provossi in questi tempi — come ce ne informa
l’Isnardi nel <i>Diario Ferrarese</i> — il flagello delle locuste,
specialmente in Lombardia» — morì a Edimburgo
re Giacomo V Stuard, e ne fu erede quella disgraziata
<span class="pagenum" id="Page_362">[362]</span>
sua figlia Maria, per la quale il trono di
Scozia doveva rimutarsi in un ceppo patibolare; — l’imperatore
sanzionò l’acquisto che, due anni prima,
don Ferrante Gonzaga aveva fatto di Guastalla, pagandola
ventiduemila dugent’ottanta scudi di oro a
quella nuova Messalina, che fu la figlia di Ercole
Gonzaga, conte di Novellara, il quale se n’era reso
padrone nel 1522, scannandone il legittimo signore,
Achille Torelli, per sospetto d’adulterio con la propria
moglie; — a Piacenza il legato pontificio monsignor
Vegerio venne sostituito dal cardinale Oberto Gambara
da Brescia legato della Gallia Cispadana; — ed il cardinale
Guid’Ascanio Sforza di Santafiora, vescovo di Parma,
cedette i propri feudi al fratello Sforza Sforza, signore
di Castell’Arquato, con che questi si assumesse
di sostenere e definire le gravi liti, ch’egli medesimo
aveva iniziato con la possente casata dei Rossi di
San Secondo.
</p>

<p>
Del resto, ripetiamo, nulla intervenne in detto anno
meritevole di particolare rimarco, senonchè Francesco
I di Francia — irridendo al proprio agnome di
<i>Cristianissimo</i>, con lo stringersi in alleanza all’islamita
Solimano, il <i>Grande</i>, il <i>Conquistatore</i>, il <i>Magnifico</i>
od il <i>Legislatore</i>, che si voglia chiamarlo — ruppe
nuovamente guerra allo imperatore Carlo V,
ed inviò in Piemonte, contro il marchese del Vasto,
l’ammiraglio Claudio d’Annebaut, barone di Retz, con
un grosso di truppe, che da’ cesarei venne, in breve,
battuto, sconfitto, disperso.
</p>

<p>
D’un tale rinfocolarsi delle ire franco-spagnuole
pensò novellamente il papa poter fare suo pro’, ritornando
alla carica onde ottenere pel suo prediletto
figliuolo l’agognata ducea di Milano, ed intanto mise
fuori ed accreditò la voce ch’egli intendesse nominarlo
signore di Parma e di Piacenza.
</p>

<p>
<span class="pagenum" id="Page_363">[363]</span>
</p>

<p>
Sino dai primi giorni del 1543 Luca Contile, infatti,
scrivendo a Ippolito Curzio: «Non mi accade dirvi — annunziava — che
il signor duca di Castro è
fatto duca di Piacenza, et di Parma. Io me ne rallegro
per più rispetti, primieramente perchè sono
affetionatissimo alla casa Farnese, et perchè verranno
in coteste bande una schiera di virtuosi amici
miei.» De’ quali rallegramenti noi non possiamo
troppo rallegrarci con la memoria di messer Luca
Contile.
</p>

<p>
Tale voce, tuttavia, non è facile lo appurare per
qual vero fine fosse posta inanzi dal furbo pontefice.
Chi riteneva avess’egli renunziato alla vagheggiata
speranza di ottenere la ducea milanese pel duca di
Castro, onde farne investire il costui figliuolo Ottavio,
assegnando realmente a quello, in compenso, i possessi
pontifici di Piacenza e di Parma; chi opinava,
invece, non fosse quella che un’abile manovra per
intimidire l’imperatore e forzargli la mano: e questa
era la versione più universalmente accettata.
</p>

<p>
Forte della favorevole risposta che lo stesso Pierluigi
gli aveva recato da Genova, Paolo III, si mise
subito in moto per tradurre in atto i propri progetti,
e, corse su le tracce dell’imperatore, col quale voleva
ad ogni costo conferire; ma che sempre sguizzavagli
di mano come pesce nell’aqua.
</p>

<p>
Nella prima domenica di aprile ricorrente il dì 8
giunse a Piacenza, accompagnato da’ suoi nepoti cardinali
Alessandro Farnese e Guid’Ascanio Sforza, dal
legato Oberto Gambara, dai cardinali Pisani, Santacroce
e Savelli e da interminabile processione di vescovi
e prelati.
</p>

<p>
La domenica successiva recavasi a Castell’Arquato
a render visita alla propria figliuola Costanza di Santafiora.
</p>

<p>
<span class="pagenum" id="Page_364">[364]</span>
</p>

<p>
Poco dopo transitava per Parma, dove il buon cardinale
Michele Ghisleri, che cinse poi, a sua volta, la
tiara, col nome di Pio V, arrovellavasi nel sostenere
publicamente le famose trenta questioni controverse
risguardanti l’autorità papale: prova questa che, sin
d’allora, degl’anti-infallibilisti ce n’era più d’uno.
</p>

<p>
Passò, quindi, a Ferrara, dove fece solenne ingresso
nella domenica successiva.
</p>

<p>
Finalmente, non essendo mai riuscito ad aggavignare
la sacra ed imperial persona di Carlo V, se ne
ritornò, ad aspettare gli eventi, in Bologna, d’onde
sguinzagliò, per ogni intorno, lettere ed emissari, cospiranti
tutti al sospirato suo scopo.
</p>

<p>
E dàlli e dàlli riuscì infine a conseguirlo.
</p>

<p>
Carlo V accondiscese ad un novello convegno pel
quale venne prescelta la rôcca di Busseto.
</p>

<div class="chapter">
<p><span class="pagenum" id="Page_365">[365]</span></p>

<h3 id="cap40"><span class="smcap">Capitolo XL.</span>
<span class="smaller">Gli esploratori.</span></h3>
</div>

<p>
Verso la metà del secolo XV, la possente casata
scendente da quell’Uberto Pelavicino, che — insieme
a Buoso Doara ed Ezzelino da Romano — fu tra’ più
validi sostentacoli del ghibellinismo svevo in Italia; possedeva
sul parmigiano ed il piacentino — oltre all’avita
Busseto — Bargone, Borgosandonnino, Cortemaggiore,
Costamezzana, Fiorenzuola, Gallinella, Monticelli
d’Ongina, Polesine, Ragazzola, Ravarano, Roccabianca
e le Fontanelle, Scipione, la Selva del
Bocchetto, Solignano, Specchio, Stagno, Tabiano, Varano
de’ Marchesi e Varano de’ Melegrani, o de’ Melegari,
con Monte Salso, Vianino, Vigolo de’ Marchesi
e Zibello.
</p>

<p>
Assunto il più onesto nome di Pallavicino, la famiglia
durò riunita in solido fascio sino alla morte
del prolifico Orlando avvenuta nel 1479, per scindersi
allora in altrettanti disgregati dominî quanti i costui
sette figli maschi. In tale divisione, Busseto toccò al
primogenito Pallavicino, poi, da questi, in linea di primogenitura,
scese a Cristoforo e, da Cristoforo, a Gerolamo,
il quale era appunto signore al momento in
cui Carlo V decise recarsi nella sua rôcca per abboccarvisi
con papa Paolo III.
</p>

<p>
<span class="pagenum" id="Page_366">[366]</span>
</p>

<p>
Laonde, sino da vari giorni inanzi a quello, in cui
presumibilmente doveano giungervi gli ospiti augusti,
era per tutta la rôcca un ire e redire di artegiani,
fanti e famigli, intesi a sgomberare, a spolverare, a
restaurare e mettere in buon assetto i quartieri.
</p>

<p>
Nè sollecito manco e manco febrile, comechè più
silenzioso, era il movimento che si rimarcava nel vicino
chiostro de’ Minori Osservanti, dove pure sapeasi
che, del seguito dello imperatore e del papa, molti
avrebbero dovuto prendere alloggio.
</p>

<p>
E già da parecchi giorni, sì nel convento chè nel
castello, tutto trovavasi apparecchiato al solenne ricevimento
senza che dello arrivo dei due sommi monarchi
si avesse per anco nissuna precisa contezza.
</p>

<p>
Correva il 19 giugno 1543 ed il sole volgeva al tramonto,
quando due stranieri, montati su magri ronzini,
giunsero alla porta del monastero e chiesero del
padre guardiano. L’uno d’essi era un meschino omicciattolo,
dal grifo di faina e l’occhio del gatto, vestito
completamente di bigio, come un onesto merciaiuolo
olandese; l’altro un ragazzo male in arnese, sudicio
e tinto in volto, come uno spazzacamino, che a quello
pareva servire da fante.
</p>

<p>
Il guardiano, nella costante attesa di qualche messo,
o staffetta, che gli annunziasse il corteo imperiale, o
pontificio; a pena inteso come i sopravegnenti procedessero
da Parma, che subito mosse loro incontro
ansioso, nella ferma fiducia, si trattasse delle persone
aspettate. Ma s’ingannava.
</p>

<p>
Alle sue premurose dimande:
</p>

<p>
— Fostre Referenscie — gli rispose il piccolo ometto,
che prese pel primo la parola in uno strano e male
intelligibile gergo — non afere tinansce che pofere
pegadore fiacciante per il monto con suo fetele scutiere....
<span class="pagenum" id="Page_367">[367]</span>
altro non timandare che un poche de ricofere
e un poche ti misericortia.
</p>

<p>
Il superiore del convento non seppe trattenere un
atto di dispetto e, — stringendosi nelle spalle:
</p>

<p>
— Non mi avete fatto dire — osservò — che provenite
da Parma?
</p>

<p>
— Da Barme, da Barme — fece l’altro, nel quale
i lettori avranno già ravvisato quella buona lana di
mastro Pellegrino di Leuthen — noi fenire tritte
tritte da Barme.
</p>

<p>
— E non sapete nulla di Sua Beatitudine, il nostro
Santo Padre?
</p>

<p>
— Non sapere?.... tutto sapere!... Sua Peatitudine
aferla feduta arifare a Barme, tofe bresentemente si
drofa.
</p>

<p>
— E vi è stato detto quando intenda recarsi in
questa nostra città?
</p>

<p>
— Tetto! tetto!... cranti e moltissime cose escermi
state tette; ma io non potere carantire ferità cose
statemi tette.
</p>

<p>
— Siete tedesco, voi, se non erro.
</p>

<p>
— Sì, sì, tetesche, molto tetesche, e molto difote
Santa Peata Fercine Santissima e Nostre Signore
Ciesù Penedetto!...
</p>

<p>
Era evidente che Pellegrino studiavasi d’apparire
assai più soro e scimunito di quanto realmente non
fosse, e doveva necessariamente avercene delle buone,
o cattive ragioni, che non tarderemo a conoscere.
</p>

<p>
Pertanto il padre guardiano, che non poteva rifiutare
asilo a straniero pellegrinante per motivo di religione
e tanto divoto della Beata Vergine e di Nostro
Signor Gesù Cristo: dètte ordine al frate portinaio di
lasciarlo entrare, in uno col suo valletto, d’assegnar
loro un posto in foresteria e di trattarli convenientemente.
</p>

<p>
<span class="pagenum" id="Page_368">[368]</span>
</p>

<p>
Il portinaio era un vecchio laico, già stato questuante
della comunità, posto in quescenza alla custodia
de’ chiavistelli del gran portone d’ingresso, perchè
le gambe, che gli facevan sotto giacomo giacomo,
non gli consentivano più di gire cotidianamente a
zonzo per la borgata e i dintorni con la bissaccia in
collo e il bordone tra mani, per ritornarsene carico
delle spoglie opime carpite alla buona fede de’ grulli.
Ma se aveva logori e fuori d’uso i muscoli duttori
delle anche, non così poteasi dire di quelli della lingua,
che serbavano tutta l’elasticità e l’instancabile
vigore de’ primi anni.
</p>

<p>
Fra Simpliciano da Voghera ciaramellava altrettanto
da solo, quanto, riunite, tutte le ciammengole d’un
quartiere de’ Camaldoli di Firenze. I vassalli e familiari
di messer Gerolamo Pallavicino gli avean posto
nome <i>Il parlatore eterno</i> e dicevasi in convento ch’ei
non si chetasse dal cinguettare nemmanco quando
dormiva.
</p>

<p>
Fu, dunque, costui che si mise a’ fianchi di Pellegrino
di Leuthen e del suo giovane servidore e — dopo
mostrato loro i poveri sacconi su’ quali avrebbero
potuto passare la notte — li menò in giro pel
convento, istruendoli, com’era suo costume, di quanto
esso accoglieva di più ragguardevole in fatto d’arte
e di storia.
</p>

<p>
In sagristia trasse fuora dal cassabanco un grosso
volume rilegato in cartapecora e, squadernandolo sovra
uno de’ stalli:
</p>

<p>
— Questo, vedete — disse loro — è il libro delle
note, dove, sin da quando la nostra religione venne
introdotta a Busseto, i padri cominciarono a segnare
le vicende della comunità e i fatti più rimarchevoli
del luogo; ora sono io, che lo tengo, e non fo per
<span class="pagenum" id="Page_369">[369]</span>
laudarmi, chè la vanagloria è sempre stata uno dei
peggio peccati, ma non lo si è mai visto tenuto in
uguale bell’ordine!
</p>

<p>
E, curvatosi sul libro, tolse in mano una grossa
penna d’oca; la intinse nel calamaruccio di stagno,
che trovavasi su lo stallo; quindi — voltosi a Pellegrino:
</p>

<p>
— Piacciavi, messere — gli disse — declinarmi il
riverito vostro nome e quello del compagno vostro,
affine io li registri qui, di seguito agli altri, come di
forastieri, che albergarono nel nostro convento o l’onorarono
di loro presenza.
</p>

<p>
— Foi tite mio nome? — fece il tedesco, per guadagnar
tempo — oh, mio nome molto tificile a scrifere!...
mio nome essere Gotifredo di Wranchgotzhausen.
</p>

<p>
— Troni e dominazioni! — sclamò fra Simpliciano,
quasi avesse udito pronunziare il nome di Satanasso — Golfitrido
di Vransgosgagus!... sembrano parole
arabiche, che il Signore le danni!
</p>

<p>
Nondimeno, s’ingegnò del suo meglio a mettere in
carta qualche cosa che somigliasse a quella stramba
cacofonia.
</p>

<p>
— E il compagno vostro? — domandò quindi a
Pellegrino.
</p>

<p>
Il tedesco — anche più impicciato a questa seconda,
che nol fosse stato alla prima dimanda — lanciò di
sghimbescio uno sguardo furbesco al suo giovane
fante, il quale si fe’ inanzi ardimentoso e, con voce
argentina:
</p>

<p>
— Il mio nome? — chiese.
</p>

<p>
— Appunto — affermò lo zoccolante portinaio, sempre
curvo sul suo grosso registro — come ti chiami?
</p>

<p>
— Lazzaro d’Alpinello — gli rispose il ragazzo,
<span class="pagenum" id="Page_370">[370]</span>
scambiando col suo principale una ironica occhiata
di scherno.
</p>

<p>
— E i luoghi di vostra nazione? — riprese il
frate.
</p>

<p>
— Io — fece Pellegrino — essere nate a Katzenellenbogen
tra l’Odenwald e Wettergau nell’Assia.
</p>

<p>
— Ed io — soggiunse il ragazzo — a Santa-Maria-Capua-Vetere
in Campania.
</p>

<p>
Il pover’uomo — a dover scrivere tale filatessa di
nomi — sudava caldo, come lo avessero aggiogato a
un aratro. Comunque, se la cavò del suo meglio e,
deponendo la penna, mise un grosso e sonoro respiro,
quasi avesse compiuto una delle dodici fatiche di
Ercole.
</p>

<p>
— Pelle porcate Pussete! — sclamò allora il tedesco,
tanto per non lasciar morire la conversazione e
darle un nuovo indirizzo.
</p>

<p>
— Borgata? — brontolò il portinaio, drizzando
maestosamente l’arco del dorso ed atteggiandosi ad
una grottesca fierezza d’accatto — una borgata Busseto?
ma che Iddio vel perdoni, messere! e non sapete
che è città da oltre due lustri?...
</p>

<p>
E — sfogliettato il prezioso volume, nel quale aveva
allora scombiccherato il nome e la patria dei due
forastieri, sino a trovare una pagina su cui posò trionfalmente
l’indice destro:
</p>

<p>
— Leggete un po’ qua — riprese a dire — leggete
qua, dove il mio precessore ha annotato il fatto lo
stesso giorno 4 marzo 1533 e.... vedrete!
</p>

<p>
Lazzaro d’Alpinello si piegò sul libro e lesse ad
alta voce la seguente nota, che trascriviamo testualmente:
</p>

<p>
«Nota che lo serenissimo imperatore ritornando de
Ungaria a casa sopravene che alogiò qui in Buxeto
<span class="pagenum" id="Page_371">[371]</span>
e per sua solla benignità ha creato questo castello
in cittate; passando dico a dì 4 de marcio a hore
22 et allogio un dì et una nocte e per perpetua
memoria ellese cavallier spron d’oro chiamato hestor
P.<sup>no</sup> et in cassa nostra alogiò 4 lancichi nechi
et la dove il magistro teneva scolla el ducha de la
guardia de essa Maestà Cesarea alogio anchor lui
et hera in la ditta citta alogiati ancora lo ducha
de millan et lo ducha de Savoia et ant.º de leva et
da poi partendosi sen ando in alexandria dove nui
havesimi li provillegi.»
</p>

<p>
L’<i>hestor P.<sup>no</sup></i> significava Ettore Pallavicino, il quale
apparteneva alla famiglia de’ marchesi di Pellegrino,
che vivevano di que’ giorni in Busseto come semplici
privati.
</p>

<p>
Si desuma da ciò in quale guisa il dabbene fra Simpliciano
da Voghera dovesse avere imbastardito i nomi
di Gotifrido di Wranchgotzhausen, di Katzellenbogen,
di Odenwald e di Wettergau.
</p>

<p>
Erano intesi a quella poco amena lettura, alloracche
s’udì risuonare, a più riprese, il campanello del
portone d’ingresso.
</p>

<p>
Lo zoccolante s’affrettò ad accorrervi, lasciando i
due seguirlo adagio ed al buio pel corridoio, che, dalla
sagristia, menava al cortile principale, dove — raggiuntolo
pochi momenti dopo — si trovarono di fronte
a un nuovo personaggio.
</p>

<p>
Era costui un uomo di mezza età e di mezza statura,
dal volto bianco, sbarbato ed abatesco, i cui
occhietti d’un nero cupo, senza luce nessuna, pareano
due macchie d’inchiostro sur un nitido foglio di carta.
Vestiva egli modestamente di bruno, con sopra un
gamurro a capperuccio di saio marrone alla maniera
marinaresca e, nello entrare in convento, era sceso
<span class="pagenum" id="Page_372">[372]</span>
da un piccolo, ma buon cavallo maggiaro. Interrogato,
e dal guardiano e dal portinaio, del suo essere,
nome, patria e procedenza, e di che richiedesse; egli
dichiarò, a sua volta, andare in pellegrinaggio per la
salute dell’anima e pel desiderio ardente d’umiliarsi
al pontefice; chiamarsi Manfrone Aretusio da Vespolate;
provenir di Cremona, dove in quel torno trovavasi
di stanza l’imperatore, e non domandare che ricovero
e nulla più.
</p>

<p>
Pellegrino di Leuthen e quest’ultimo giunto si guatarono
scambievolmente in cagnesco, come se l’uno
fiutasse nell’altro un avversario, un nimico, e non
ismisero più un attimo dal tenersi d’occhio ed invigilarsi
a vicenda. Se l’uno s’accostava ad appiccar
discorso col pettegolo zoccolante della portinaria, e
subito facevasi inanzi anche l’altro a metter bocca
nella conversazione e ciascuno, se interrogato dal
laico, lavorava destramente di scherma, per dire e
non dire e non porgere mai troppo esatti ragguagli
sul proprio conto, senonchè Pellegrino ed il proprio
valletto non parlavano quasi mai d’altro che di Sua
Maestà Cesarea l’augusto imperatore Carlo V dicendone
mirabilia; mentre Manfrone Aretusio aveva, di
rimpatto, sempre su le labra Sua Beatitudine Papa
Paolo III ed i varî membri della illustre famiglia
Farnese, cui tributava i più strampalati encomi.
</p>

<p>
Un tale contegno nulla poteva offrire di straordinario
e di rimarchevole pe’ buoni Minori Osservanti, che nessuna
cagione traeva a dubitare de’ loro ospiti; per
contro, nelle istesse persone, che, avendolo assunto
artatamente, sapevano di mentire e misuravano gli
altri alla loro medesima stregua, destava i più gravi
sospetti.
</p>

<p>
Ciascuno, dal canto proprio, rimuginava conghietture
<span class="pagenum" id="Page_373">[373]</span>
in cervello; ma che si azzoppavano tutte contro
l’interrogativo:
</p>

<p>
— Chi può mai essere costui?
</p>

<p>
Tanto pensava Pellegrino di Manfrone e altrettanto
Manfrone di Pellegrino.
</p>

<p>
Calata la notte, suonato il coprifuoco, ognun di loro
si ridusse in foresteria, cercando, o simulando cercare
un po’ di riposo sul rispettivo giaciglio loro assegnato.
</p>

<p>
Trascorse un’ora.
</p>

<p>
Nel chiostro regnava il più profondo silenzio; tutti
parevano immersi in un sonno da ghiri, quando, pian
piano, in peduli, trattenendo il respiro, facendosi lume
con le mani, tre individui uscirono, l’un dopo l’altro,
dal dormentorio e — per gli ànditi e le chiostrate — s’avviarono
verso quella parte del cortile, dov’erano
le scuderie.
</p>

<p>
Inutile dichiarare chi fossero.
</p>

<p>
Andava inanzi, pel primo, Manfrone Aretusio; al
quale teneano dietro — a qualche distanza e per altra
via — Lazzaro d’Alpinello e Pellegrino di Leuthen;
ma nè questi sapevano di lui, nè quello di loro.
</p>

<p>
Giunti i due ultimi presso la scuderia, ch’era illuminata
internamente da una fumigosa lanterna, parve
loro veder passare davanti al lume di questa l’ombra
di una forma umana. Ristettero però alquanto in
forse e, prima di penetrarvi, come n’erano intenzionati,
vi misero dentro l’occhio, facendo cautamente
capolino dalle due bande dell’uscio.
</p>

<p>
Uno sguardo fuggiasco bastò ad insegnar loro con
chi avessero a fare. L’ombra umana era l’Aretusio,
che li aveva preceduti nella scuderia e che, in quel
mentre, s’aggirava intorno a’ loro ronzini, palpandone
ansioso le gualdrappe e le selle. Il furbo s’era avuta
<span class="pagenum" id="Page_374">[374]</span>
la loro istessa idea: quella, cioè, di assecurarsi se, tra
gli arnesi delle loro cavalcature, non tenessero per avventura,
celato alcunchè, atto a metterlo in via onde
scuoprire chi veramente eglino fossero. Riusciva,
dunque, frustraneo ch’e’ tentassero, dal canto loro,
quella medesima prova, dappoichè tornasse ovvio non
foss’egli stato cotanto soro per fornire a chi reputava
suoi avversarî lo identico mezzo di rappresaglia, che
sperava trarre da essoloro.
</p>

<p>
Paghi laonde di essersi con ciò cerziorati che quello
sconosciuto era un loro nimico e di non avergli dato
in mano appiglio alcuno che potesse servirgli d’arme
a loro danno; stavano già per battere pianamente in
ritirata, allorchè s’avvidero come — forse per camminare
più libero e spiccio — il loro emolo avesse
svestito il suo gamurro marinaresco e fosse in semplice
farsetto.
</p>

<p>
— Affrettiamoci! — mormorò imperativamente l’Alpinello,
chinandosi all’orecchio dell’antiquario prussiano — s’egli
ha seco taluna cosa, che possa giovare
al fine nostro, è fuori dubio che la tiene nascosta nel
borsello aggiustato alla sua cappa: corriamo ad impadronircene!
</p>

<p>
— Ciuste! ciuste! — farfugliò il tedesco — ma, se
indante noi fruchiamo sue gabbe, lui arrifarci atosse
imbrofisamende?...
</p>

<p>
— Ci si rimedia presto! — disse l’Alpinello, serrando
adagio l’uscio della scuderia e facendone scorrere il
chiavistello esterno.
</p>

<p>
Poi — trascinandosi dietro Pellegrino per una manica
del suo grigio corsetto — riguadagnò frettolosamente
il dormitorio, dove, sempre tastoni, si dètte a ricercare
il punto in cui trovavasi il giaciglio dell’Aretusio.
La bolgetta, appesa al gamurrino di costui, che
<span class="pagenum" id="Page_375">[375]</span>
formava lo scopo precipuo delle sue ricerche, fu — per
sua buona sorte — il primo oggetto nel quale
andò casualmente ad imbattersi.
</p>

<p>
Gongolante di gioia, allungò resoluto la mano, nello
intendimento d’impadronirsene; ma — in quel medesimo
punto — si sentì ghermire a mezzo il braccio
come da una tenaglia di ferro.
</p>

<p>
Così improvisa, così violenta, così dolorosa fu quella
stretta, che il ragazzo non potè padroneggiare il proprio
spasimo e si lasciò sfuggire un lungo gemito di
angoscia.
</p>

<p>
In pari tempo, una voce rauca insieme e sonora
come il muggito d’un bove:
</p>

<p>
— Accorruomo — gridò — al ladro! al ladro! al
tagliaborse!
</p>

<p>
Pellegrino, che — per non impacciare il valletto
nella progettata rapina e non correr rischio di muovere
qualche rumore — s’era già corcato sul suo
saccone, in attesa de’ risultati; a quel gemito, a quel
grido indovinò, senz’altro, cosa fosse accaduto, e lesto
lesto, riprese la verticale e s’avacciò a trovar l’uscio
di nuovo e a ricacciarsi allo aperto.
</p>

<p>
Il coraggio non era, certo, mai stata la dote prima,
per cui brillasse il nostro scaltrito cimelista; ma nel
caso del momento, non era tanto viltà d’animo, quanto
raffinata furberia, che quella fuga gli consigliasse.
</p>

<p>
Come vedremo, nel darsela a gambe, ei preparavasi
astutamente alla riscossa.
</p>

<p>
Intanto, all’alto richiamo di chi aveva azzannato
l’Alpinello, accorsero diversi frati, con alla testa il
guardiano ed il portinaio in coda, i quali trovavansi
già in moto pel chiostro, trattivi da altre grida e da
un assordante frastuono, ch’erano giunti quasi nel
medesimo tempo alle loro orecchie.
</p>

<p>
<span class="pagenum" id="Page_376">[376]</span>
</p>

<p>
Tale baccano lo aveva fatto l’Aretusio, il quale — vistosi
a pena rinserrato, o per isbaglio, od a tradimento,
entro la scuderia — erasi dato a martellarne
l’uscio a suon di pugni e di calci ed a chiamare al
soccorso vociando a perdifiato.
</p>

<p>
Liberato da’ monaci, ch’erangli subito volati in
aiuto, egli pure entrò secoloro nel dormentorio, che
si rischiarò d’improviso alla luce de’ lumicini, ch’ei
recavano tra mani.
</p>

<p>
Dietro loro, sporse inanzi la faccia il gaglioffo di
Leuthen, per riconoscere se, con le sue conghietture,
avesse côlto nel segno ed uno strano spettacolo gli
si parò inanzi agli occhi.
</p>

<p>
Lazzaro d’Alpinello, il suo giovane familio, coi
capelli irti, il volto livido, gli occhi sbarrati, il respiro
mozzo per lo spavento, teneasi ginocchioni presso
l’uno de’ tettucci, in un canto del vasto stanzone,
stretto sempre a’ polsi dalla ferrea mano dell’uomo,
che avea posto il convento in allarme.
</p>

<p>
Dal suo valletto, Pellegrino portò lo sguardo su di
costui ed una esclamazione di meraviglia fu sul punto
di tradirlo.
</p>

<p>
In quell’uomo aveva riconosciuto una sua antica
conoscenza.
</p>

<p>
Niente altri che Terremoto.
</p>

<div class="chapter">
<p><span class="pagenum" id="Page_377">[377]</span></p>

<h3 id="cap41"><span class="smcap">Capitolo XLI.</span>
<span class="smaller">Il convegno di Busseto.</span></h3>
</div>

<p>
Parma, che era stata indicata, dopo Piacenza, per
la tanto attesa intervista del papa con l’imperatore — malgrado
la scelta di Busseto fatta posteriormente
da quest’ultimo — nodriva sempre la speranza che
il fausto avvenimento potesse avverarsi tra le sue
mura, tanto più che aveva già l’onore di ospitare
l’ottima donna Margherita, duchessa di Camerino, la
quale eravisi espressamente condotta, per riabbracciare
l’augusto suo genitore ed insieme il duca Ottavio,
suo marito, che aveva sino a quell’ora militato
in Fiandra per l’imperatore istesso.
</p>

<p>
Tale speranza accrebbesi poi e si convalidò maggiormente
quando si seppe della venuta del papa.
</p>

<p>
Paolo III, infatti, era partito da Bologna su l’albeggiare
del lunedì, 11 giugno, e — dopo aver fatto tappa
a Spilimberto, a Scandiano ed a Montecchio — giungeva
in Parma verso il mezzogiorno del venerdì; ma,
forse perchè memore sempre del funesto caso occorsogli
ivi istesso cinque anni inanzi, non volle nè entrarvi
pontificalmente, nè visitare la cattedrale, prima
di scendere al Vescovado, dove lo stava aspettando,
insieme a Margherita d’Austria, il nepote vescovo,
cardinale di Santafiora.
</p>

<p>
<span class="pagenum" id="Page_378">[378]</span>
</p>

<p>
Malgrado ciò, l’Anzianato e la Curia vollero ugualmente
cavarsi il ruzzo di festeggiarne solennemente
l’arrivo e — nella persistente fiducia che anche l’imperatore
dovesse alla fine optare per la loro città — disposero
tutto in guisa che rispondesse alla ipotesi
del sospirato convegno.
</p>

<p>
Così su la maggiore porta del duomo vedevasi un
grande cartellone riquadro, su cui, a caratteri cubitali
scritto:
</p>

<p class="center">
<i>STATE DUO PUGNATE DUO</i><br>
<i>VICTORIA VESTRA EST.</i>
</p>

<p>
Nel palazzo vescovile, a mano dritta di chi entrava
ne’ quartieri apparecchiati anch’essi come se Carlo V
avesse pur dovuto alloggiarvi, era dipinto «un pontefice
con una gran croce in mano, e da piedi il
Regno Mundi con queste parole: PAVLO. III. SALVO.
SALVA. RES. PUB. Da la manca vedevasi un Imperatore
à l’antica, il quale con ambedue le mani
un Mondo teneva al petto con due ali con questo
scritto IMPERATOR STELLIS NON SVBIICITVR
SED IOVIS IVDICIO GVBERNATVR, et sopra l’Arco
di detta porta questa orationetta: <span class="smcap lowercase">QVEM ADMODVM
HOC VNO HOSPITIO, AMBO ORBIS MAGNA LUMINA HOSPITES
CONVENISTIS ITA DEVS OPT. MAX. PERPETVA
ANIMORVM CONIVNCTIONE PRO CHRISTIANA SALVTE
SOSPITES DIV CONSERVET</span>. Dentro poi su l’arco dè
la prima scalla questo detto: <span class="smcap lowercase">AD SUMMOS HONORES
ET ORBIS IMPERIUM NISI PER GRADVS PROBITATIS
ET VIRTUTIS ASENDIT NEMO</span>. Sallito dopo sopra ad
una loggia videsi fabricato un Camerino di tavole
tutte coperte di Ginepro con queste lettere in cornice:
<span class="smcap lowercase">PER MVLTA LVSTRA HOS TVOS ANTIQVOS LARES
PRÆPOTENS DEVS FAXIT INCOLVMIS SÆPE VISAS</span>, et
<span class="pagenum" id="Page_379">[379]</span>
nel cortile di detto palazzo appicciato ad una loggia
in un scuto dentrovi l’Armi di N.<sup>ro</sup> S.<sup>re</sup> et l’Imperiali
queste parole: <span class="smcap lowercase">IVSTITIA ET PAX SE OSCULATE
SVNT</span>.»
</p>

<p>
Per le vie maggiori e minori della città era una
frega, un viavai, un brulichio di gente, che s’arrestavano
e s’interrogavano l’un l’altro, per sapere se
maggiori o minori le probabilità di veder giungere
tra loro anche il temuto imperatore Carlo V.
</p>

<p>
Nella istessa piazza del duomo, moltissimi facevano
capannello intorno ad un vecchio signore, che, dal
camiciotto di velluto nero e dal beretto alla raffaellesca,
dalla lunga barba ondeggiante, che rammentava
un po’ quella di Leonardo da Vinci, e, sovratutto,
dallo interesse pieno di ammirazione, col quale
contemplava le stupende proporzioni architettoniche,
le slanciate colonnette ed i bassorilievi massonici del
battistero; riconoscevasi facilmente per un artista.
</p>

<p>
E lo era infatti.
</p>

<p>
Era quel celebre allievo di Sebastiano Zuccato, di
Gentile Bellini e di Giorgione Struzzo, che, già a
quell’ora aveva di tanto superato ed eclissato la fama
de’ propri maestri; era il veneziano Tiziano Vecellio,
nato a Pieve del Cadore nel 1477 ed, a sua volta, in
cammino, per concedere a Carlo V quel tesoro, che
non avean potuto ottenere nè papa Leone X, nè re
Francesco I di Francia; il tesoro del suo pennello.
</p>

<p>
Gli astrologi — genia che, di que’ tempi, faceva
ancor meglio i propri affari, che non oggi le sonnambule
magnetizzate — rispondevano alle ansiose
dimande del popolino, che lo avverarsi de’ loro desiderî
dipendeva dallo stato del cielo, il quale, se mantenevasi
sereno, avrebbe determinato la venuta dell’imperatore;
se no, l’avrebbe resa impossibile.
</p>

<p>
<span class="pagenum" id="Page_380">[380]</span>
</p>

<p>
Stavano tutti in tale trepidante aspettazione, allorchè — come
ne ha lasciato scritto l’ingenuo cronista — «circa
le XXI hore in un subito scopersesi
un sì fiero Temporale che per un quarto d’hora
altro non si vide che pura grandine grossa la minore
a guisa d’ovo, e tal’una se ne trovò; che sola
pesava sette et otto oncie: Taccio di quei che mi
hanno detto haverne pesato di X. XI. In fin’in XIII.
Vncie si che à tre miglia di lungo et quattro di
largo da una banda di detta Città un vago; pur di
che si sia frutto, non vi ha lasciato pesti più viandanti:
de’ quali ad uno ha cavato un occhio, morti
assai animali menuti. Vn Prete Fiamingo sfratato,
il quale in ginocchione sopra la porta de la stanza
scongiurando con spesse croci detto maltempo, sì
bellamente il percosse in viso la grandine che supino
in terra come morto cadè. Depoi soggionse
una terribiliss.ª acqua si, che pareva che ’l ciel
scoppiasse.»
</p>

<p>
Laonde — stando a’ pronostici de’ leggitori nel
gran libro de’ cieli — la venuta dell’imperatore non
doveva più aver luogo. Nè lo ebbe di fatto, che — avutosi
egli la notizia dello arrivo in Parma di papa
Paolo III — gli spedì immediatamente, con posta sforzata
di quaranta cavalli, il marchese don Alfonso di
Pescara e del Vasto, governator di Milano, ad annunziargli
la scelta definitivamente da lui fatta della
rôcca di Busseto.
</p>

<p>
Udito ciò, il papa inviò immediatamente i cardinali
di Santa Croce e di Parigi, quali suoi legati all’imperatore,
quindi, il mercoledì 19, si mise a sua volta
in cammino inanzi giorno: pranzò a Soragna; cenò e
dormì alla Castellina e «Il dì dipoi — sempre al dire
del buon cronista — partete à la volta di Bussetto,
<span class="pagenum" id="Page_381">[381]</span>
et à l’incontro le venne lo Ill.<sup>mo</sup> S.<sup>r</sup> Duca di Ferrara
vestito di raso chermesi, e trine d’oro. I suoi
paggi e staffieri à la sua divisa verde lionato e
bianco, accompagnato da Infiniti gentilhuomini bene
in ordine, il quale venia di cremona da Sua M.<sup>ta</sup> per
visitare Sua B.<sup>ne</sup> la quale co’ i R.<sup>mi</sup> Farnese, S.<sup>ta</sup> Fiore,
Pucci, Mantua, Savello, Sadoletto, Ridolfi, Acquaviva,
Gambaro, Burgos, Grimani, Inghelterra,
Salmonetta, et molti altri Prelati entrò in detto
Castello a XII hore senza Pompa, ed andò scavalcare
à la Rocca, alloggiamento diputato per S. S.<sup>ta</sup>
et M.<sup>ta</sup> Ces.ª»
</p>

<p>
Come seguito d’onore, il papa aveva seco seicento
fanti italiani, oltre la solita guardia ordinaria de’ lanzi,
o svizzeri, e trecento cavalli. Scesi al castello, i cardinali
sopramentovati andarono pontificalmente ad incontrare
sino alla distanza di mezzo miglio verso il
Po «il gran Cesare, che di Cremona partite la mattina
à la volta di Busseto, vestito d’una Casacha
di damasco nero co’ orli piccioli di veluto, et un
semplice capeletto d’ormesino in Capo, a cavallo di
una belliss.ª Cavalla Ginetta bigia bardata tutta di
veluto nero; a Cui avanti andavano molti gentil
huomeni, Dopo loro i Paggi tutti vestiti di veluto
nero beniss.<sup>i</sup> a Cavallo, con Zagagliette in mano:
poscia i quali seguivano gli Ill.<sup>mi</sup> S.<sup>ri</sup> Duca di Nazara,
Duca di Alberques, conte di Feria, Mons.
gran Vella, Don Ferrante gonzaga vice Re di Sicilia
et il Prencipe di Sulmona co’ molti altri S.<sup>ri</sup> Spagnuoli
et Italiani, Dopo questi seguivano gli Ecc.<sup>mi</sup>
S.<sup>ri</sup> Duca di Ferrara à man destra al S.<sup>r</sup> Duca di
Camerino con loro Paggi e staffieri vestiti a loro
liverea: i quali appresso seguiva un paggio di Sua
M.<sup>ta</sup> solo vestito come gli altri suddetti a Cavallo
<span class="pagenum" id="Page_382">[382]</span>
d’un belliss.º Sauro, in mano ritta portava una Zagaglia
in cima una bandirolla di taffetà rosso et
oro. Seguivalo depoi sua M.<sup>ta</sup> in mezzo de gli suddetti
R.<sup>mi</sup> legati S.<sup>ta</sup> Croce e parigi, a cui dietro
andavano il R.<sup>mo</sup> Geneva et l’Arcivescovo di san
giaco; i R.<sup>mi</sup> Vescovi di Gieu, di Usén, e di Ras figliuolo
de ’l granvella con molti altri prelati S.<sup>ri</sup>
Prencipi, conti e cavaglieri d’ogni lingua. Dopo
seguiva la guardia ordenaria di cento cavalli burgognoni
con casache di veluto nero, et due altre
compagnie simili, de quali una ha per Cap.<sup>no</sup> il
S.<sup>r</sup> Federico savello ben’in ordine.»
</p>

<p>
Carlo V — ricevuto l’omaggio della corte pontificia — entrò
nella rôcca, tra i cardinali Jacopo Sadoleto
di Modena e Grimani di Venezia e «n’andò per far
riverenza à N. S. il quale gli venne incontro à
Capo de le Scalli, et quella accostatosele per basiarle
inchinevol.<sup>te</sup> i S.<sup>mi</sup> Piedi, sua B.<sup>ne</sup> messale
le mani al collo gratamente il ricevette co’ un soave
bascio in guancia.»
</p>

<p>
Poscia l’imperatore si accomiatò «et n’andò à
pranso, et prensato che fù à XVIII ò XIX hore ritorno
da Sua S.<sup>ta</sup> et ambidue soli entrorno in
Cam.<sup>ra</sup> ove per sino à le XXII hore stettero in segreto
ragionamento, E così seguentemente ogni
giorno dopo pranso continuamente andando l’un
da l’altro senza esser visti per porte Segrete fino
à hora di Cena stavano insieme.»
</p>

<p>
Lo stesso cronista da cui prendiamo questi particolari
ci fa sapere come a Busseto si trovassero pure
donna Margherita d’Austria, duchessa di Camerino, e
donna Costanza di Santafiora, contessa di Castell’Arquato.
</p>

<p>
Due porte — continua il cronista — eranvi nella
<span class="pagenum" id="Page_383">[383]</span>
rôcca «guardate l’una da la banda di Sua M.<sup>ta</sup> da
Imperiali, l’altra da la; che stava Sua S.<sup>ta</sup> da Thedeschi
et soldati Italiani. La metà del detto Castello
era assignato à spagnuoli e l’altra à gli Ecclesiastici,
similmente la campagna, da una de le bandi
à soldati, e cortigiani Imperiali, e l’altra à Papisti.
</p>

<p>
«Durò final.<sup>te</sup> detto abboccamento (con gran discomodo
de Cortigiani, à quali oltre il gran caldo
che patevano gli convenia riposarsi la notte sù le
pagliadi) da ’l Giovedì a XXI, che entrarono in
Busseto sino al Lunedi à XXV del passato (giugno)
che cavalcò S. M.<sup>ta</sup> à XX.<sup>ti</sup> hore, ed andò a Cremona:
et simil.<sup>te</sup> il medesimo di N. S.<sup>re</sup> montato à
cavallò andò à Cena et à Dormire à Soragna; D’indi
il dì seguente gionse à le XII hore in Parma à
pranso: Ove ha Celebrato la festa di San Piero, et
il dì seguente partete à la volta di Bologna.»
</p>

<div class="chapter">
<p><span class="pagenum" id="Page_384">[384]</span></p>

<h3 id="cap42"><span class="smcap">Capitolo XLII.</span>
<span class="smaller">Il lupo e la volpe.</span></h3>
</div>

<p>
In quello istesso ambiente della rôcca di Busseto,
che il cronista battezza del semplice nome di «camera»
e ch’era veramente la così detta sala de’ negozi,
noi troviamo, dunque, Sua Maestà Cattolica l’imperatore
Carlo V, e Sua Beatitudine papa Paolo III
Farnese stretti in segreto ed animato colloquio.
</p>

<p>
Erano seduti a’ due lati di un piccolo tavolo dai
piedi a spirale, coperto di un ricco tappeto di velluto
paonazzo e di un cumulo di carte e di libri, sul quale
l’imperatore si appoggiava del gomito sinistro, prestando
la massima attenzione a quanto gli andava
sciorinando il suo sacro interlocutore.
</p>

<p>
— La Maestà Vostra, lo vede! — diceva questi — facendo
conoscere al Cristianissimo il sommo vitupero,
in cui sarebbe incorso se, in tempo che ella
forniva la impresa di Algeri in benefizio della cristianità
di tutto il mediterraneo e, per conseguenza,
pure di Francia, le avesse rivolto contro le armi; io
sono riuscito a tenerlo per alquanto tempo tranquillo;
ma sino dal cessato anno i suoi umori bellicosi sonosi
di bel nuovo risvegli ed in quattro oppositi punti
ha fatto attaccare dalle sue genti i domini della Maestà
<span class="pagenum" id="Page_385">[385]</span>
Vostra.... il delfino Enrico, suo primogenito, con poderoso
esercito, s’è accinto ad assediar Perpignano,
mentre il duca d’Orléans, suo cadetto, se l’è presa
col ducato di Lucemburgo: e il duca di Cleves col
duca di Longueville son passati nel Brabante, mentre
il duca di Vendôme penetrava in Lombardia... vero
che i generali della Maestà Vostra seppero tenere a
scacco il nimico, il quale pressochè dovunque s’è
avuta la peggio; vero, che da quando Francesco I ha
commesso il turpissimo atto di stringersi in lega con
l’infedele, insultando così a quella santa religione cattolica,
che gli è stata madre e di cui dovrebb’essere
uno de’ più strenui difensori, non è più possibile che
il Signore Iddio sia mai più con le sue armi; ma non
manco è vero che le insensate sue smanie e la sua
iattanza mettono del continuo a repentaglio la pace
publica e procacciano a cristianità tutta una infinita
serie di mali!
</p>

<p>
Carlo V — accarezzandosi il fulvo pizzo con quell’atto
che gli era sempre abituale, massime allorchè
meditava — faceva un legger cenno affermativo del
capo, senza nulla rispondere.
</p>

<p>
— Di più — continuò il papa, senza mostrarsi sconcertato
da un tale silenzio — nel tempo istesso che
il monarca francese mette insieme il più di gente che
può, per ritentare le sue pazze imprese, Khair-Eddin,
il Barbarossa, sta allestendo una formidabile schiera
di galee per piombare novellamente su le misere coste
del mediterraneo.... la Maestà Vostra, per contrapporre
un valido ostacolo alle forze congiunte di Francia
e di Turchia, s’è bene stretta in alleanza, con Arrigo
VIII, re d’Inghilterra; ma che ne proviene?... la
minaccia di nuova, lunga, micidialissima guerra, con
grave iattura de’ poveri popoli, con manifesta offesa
<span class="pagenum" id="Page_386">[386]</span>
d’Iddio, il quale vuole precipuamente la misericordia,
il perdono e la pace fra tutti i suoi figli.
</p>

<p>
Il discendente di Ferdinando ed Isabella i Cattolici
proseguiva a tormentarsi la barba, senza muover verbo.
</p>

<p>
— Egli è però — riprese a dire Paolo III dopo una
pausa — che io torno a fare appello all’animo mite
e generoso di Vostra Maestà, affinchè voglia piegarsi
a’ miei paterni consigli ed aiutarmi nell’arduo, ma
santissimo còmpito, di comporre gli animi a reciproca
benevolenza e di ristabilire la pace nel mondo.
</p>

<p>
— In qual maniera? — domandò allora Carlo V,
affisando il pontefice negli occhi con lo sguardo
freddo e penetrante de’ suoi occhi neri ed opachi.
</p>

<p>
Il Farnese fece uno sforzo sovra sè stesso, per rendersi
impenetrabile, ed, incrociando le mani e sporgendo
in fuori il labro inferiore, assunse un’aria anche
più spiccata di unzione e di mansuetudine.
</p>

<p>
Indi soggiunse:
</p>

<p>
— In una maniera, che, già varie volte, mi sono
permesso di accennare alla Maestà Vostra.
</p>

<p>
— Vostra Beatitudine — fece il monarca spagnuolo — intende,
senza dubio, riparlarmi della ducea di
Milano.
</p>

<p>
— Appunto! appunto!... — s’affrettò a dire Paolo III — è
sempre cotesto il soggetto primo, od almeno il
pretesto, di tutte le guerre combattute tra la Francia
e l’impero: tolta di mezzo quella ducea, e sarebbe rimossa
la cagione di ulteriori conflitti.
</p>

<p>
— Ah, tôrla di mezzo! — borbottò Carlo V, rimettendosi
a stiracchiarsi i peli della barba — tôrla di
mezzo.... è presto detto!
</p>

<p>
— Indubiamente — osservò subito il papa — che
io non dico di dare ascolto alle pretese di Francesco
I... sarebbe consigliare una umiliazione, quasi
<span class="pagenum" id="Page_387">[387]</span>
una viltà, che dee ripugnare all’animo eletto e giustamente
orgoglioso della Maestà Vostra; ma io dico....
</p>

<p>
— Di investire qualcun’altro di quella ducea, eh?
</p>

<p>
— È sempre stato il mio pensiero!
</p>

<p>
— Non ho pena a crederlo.
</p>

<p>
— E sarebbe il partito meglio acconcio.
</p>

<p>
— Per Vostra Beatitudine!
</p>

<p>
— Ed anco per la Maestà Vostra.
</p>

<p>
— Ne ho i miei serî dubi!
</p>

<p>
— Che la Maestà Vostra s’affidi interamente e ciecamente
nei lumi e nella sperienza del suo indegno
padre in Nostro Signor Gesù Cristo.
</p>

<p>
— Me lo impone Vostra Santità come domma, come
atto di fede?
</p>

<p>
— Non sino a cotesto punto: prego e non impongo.
</p>

<p>
— E quale sarebbe la persona, che Vostra Beatitudine,
mi consiglierebbe d’investire di quella ducea?
</p>

<p>
— Una persona, che, s’è cara al mio cuore, lo
dev’essere pure a quello di Vostra Maestà Cesarea:
il giovine monsignor Ottavio Farnese, duca di Camerino.
</p>

<p>
Era cotesta una manovra furbesca del papa, alla
quale Carlo V non era probabilmente preparato, dappoichè,
malgrado la storica sua presenza di spirito,
non seppe fare a meno dal trasalire e:
</p>

<p>
— Don Ottavio? — sclamò meravigliando — far
Duca di Milano, don Ottavio.... quel fanciullo? oh, che
Vostra Santità non ci pensi!
</p>

<p>
— Badi la Maestà Vostra — soggiunse il pontefice,
con un fino soghigno — che io le ho appunto proposto
un fanciullo, non un uomo, affinch’ella possa
moderarlo a tutto suo piacimento e continuare, per
mano sua, a tenersi ugualmente in pugno il dominio
ed il governo del milanese.
</p>

<p>
<span class="pagenum" id="Page_388">[388]</span>
</p>

<p>
— Ed è precisamente in cotesto che sta il peggio
guaio della proposta: cedendo il milanese, per quanto
possa fare a fidanza con la malleabilità e l’ossequenza
del cessionario, io lo perdo: ed, in ugual tempo, la
istessa persuasione che, per tal modo, io ne serbi parimente
governo e dominio, toglie ogni importanza
alla cessione.... il cavalleresco sire di Francia non
s’accheterebbe, di certo, ad un simile componimento,
che rivestirebbe, per lui, tutta l’apparenza di un intrigo.
</p>

<p>
Paolo III durò somma fatica ad occultare, sotto una
larva di rattristata remissione, la viva gioia che tali
parole gli producevano. Costantemente fermo nella
mira di conseguire il ducato di Milano pel suo Pierluigi,
e’ non aveva messo inanzi quella proposta chè
nell’intento di dimostrare allo imperatore la propria
condescendenza. Considerando, per altro, come a lui
poteva sorridere il progetto di contribuire allo ingrandimento
del proprio genero, aveva provato, nell’affacciarla,
un non so qual batticuore, per tema di
vederla accettata. Era, quindi, col più grande sodisfacimento
che s’udiva ribattere quelle medesime obiezioni
ch’egli stesso aveva, prima di ogni altro, previsto.
</p>

<p>
— Comprendo! comprendo! — mormorò allora,
scuotendo melanconicamente la testa — i motivi che
m’adduce la Maestà Vostra sono di natura e di portata
tali, che non saprei davvero in quale guisa combatterli!
</p>

<p>
Carlo V, che indovinava il giuoco dell’avido Vicario
di Cristo e, come suol dirsi, lo vedeva venire, ebbe
un sorriso di olimpica ironia, che sembrava dire:
</p>

<p>
— È qui che t’aspettavo!
</p>

<p>
— Riconosco anch’io — prosegui il Farnese — che
<span class="pagenum" id="Page_389">[389]</span>
il re di Francia non potrebbe tenersi sodisfatto
della transazione e che il sacrificio da me richiesto
alla Maestà Vostra non approderebbe al desiderato
resultamento.
</p>

<p>
— Per cui?... — domandò, con leggero accento sarcastico
l’imperatore.
</p>

<p>
— Per cui — fece l’altro abbassando gli occhi,
quasi sentisse vergogna della propria ostinatezza — non
ci sarebbe altro mezzo che.... il mio primitivo
progetto.
</p>

<p>
— Il signor duca di Castro?
</p>

<p>
— Appunto, Maestà, mio figlio Pierluigi, quello
istesso, che la Maestà Vostra si compiacque già di
infeudare del marchesato di Novara.
</p>

<p>
— Ed è però che mi sembra che basti.
</p>

<p>
— Ma io nulla invoco in pro della mia famiglia; è
il bene de’ popoli, è l’amore sviscerato al gregge
cattolico, che, da buon pastore, unicamente mi muove!
</p>

<p>
— Nè di cotesto ho dubitanza veruna; ma siamo
schietti, Santità.... si può egli dare che io affidi il retaggio
de’ Visconti e de’ Sforza ad uomo della tempra
del duca di Castro?
</p>

<p>
— Pierluigi è il più affettuoso, il più divoto, il più
umile tra’ vassalli di Vostra Maestà Cesarea.
</p>

<p>
— Vuo’ ammetterlo; ma egli è pure quel medesimo
che don Fernando d’Avalos dovette cassare da’ registri
delle sue truppe per le brutture, ch’egli andava
commettendo; è pure quel medesimo, su cui grava
sempre la fama del turpe misfatto compiuto su la
persona del vescovo di Fano.
</p>

<p>
— Trascorsi giovanili, Maestà; de’ quali la stessa
potestà eclesiastica l’ha, per mio mezzo, pienamente
assoluto.
</p>

<p>
— Ma è stato il pontefice, od è stato il padre che
gli ha concesso perdonanza?
</p>

<p>
<span class="pagenum" id="Page_390">[390]</span>
</p>

<p>
— Io mi sono richiamato in pensiero la sublime
sentenza di quell’Uomo Dio, che rappresento su la
terra: chi è senza peccato scagli la prima pietra sopra
di lui! e la ho applicata e come pontefice e come
padre!
</p>

<p>
— Sta bene, Santità; ma perchè un peccatore venga
reputato degno del perdono ottenuto fa anche mestieri
si appalesi pentito de’ peccati commessi.
</p>

<p>
— E Pierluigi lo è, lo è sinceramente.
</p>

<p>
— Ma non lo dimostra coi fatti.
</p>

<p>
— Ah, Maestà!...
</p>

<p>
— Santo Padre — fece risolutamente l’imperatore
rizzandosi in piedi — non sarà mai che io metta il
milanese in balìa del signor duca di Castro!
</p>

<p>
Il papa si alzò, a sua volta, dando evidente segno
della più profonda tristezza.
</p>

<p>
Nel medesimo tempo si schiuse uno degli usci della
sala de’ negozi ed una giovane dama vi penetrò titubante.
</p>

<p>
Era donna Margherita d’Austria, la figlia naturale
dello stesso Carlo V, la moglie di don Ottavio Farnese,
duca di Camerino.
</p>

<p>
— Ebbene? — chies’ella entrando e rivolgendosi al
venerando suo bisavolo.
</p>

<p>
— Figlia mia — le rispose mestamente il pontefice — armate
l’animo vostro di rassegnazione, poichè
l’augusto vostro genitore non vuole assolutamente
condiscendere alle mie ragionevoli proposte.
</p>

<p>
— Voi, mio padre? — soggiunse la principessa,
passando dal papa allo imperatore — e perchè mai
vi mostrate tanto ritroso e severo con la nobile famiglia,
a cui m’avete imparentato?
</p>

<p>
— Ve ne prego, Margherita — disse con calma il monarca
spagnuolo — non confondiamo questioni di parentado
<span class="pagenum" id="Page_391">[391]</span>
e di sentimento con questioni di politica e
ragioni di Stato... Sua Beatitudine conosce i motivi,
per cui io mi rifiuto dal secondare i suoi desiderî, e
sa quanto sieno fondati e giusti.
</p>

<p>
— Eh, no, no — intervenne a dire Paolo III — io
stimo invece che la Maestà Vostra si lasci sopraffare
da una erronea prevenzione, o sobillare da maligne
insinuazioni altrui.
</p>

<p>
Tacciare Carlo V di essere lo zimbello dei maneggi
e raggiri di qualche intrigante, era il mezzo più sicuro
per farlo andare in bestia. E ben sel sapeva il
maliziuto pontefice, il quale contava, in tal guisa, di
impermalirlo e di strappargli, per via di reazione e
di ripicco, ciò che non aveva potuto ottenere per
convincimento.
</p>

<p>
— Insinuazioni altrui? — sclamò l’imperatore aggrottando
la fronte e smettendo dal tormentarsi la
barba — no, Santità; nelle mie simpatie, come nelle
mie avversioni, non m’ho altro giudice e consigliero
fuori di me stesso.
</p>

<p>
— Voi, dunque, odiate il mio avo? — gli chiese
ingenuamente donna Margherita.
</p>

<p>
— Non odio nessuno io — mormorò Carlo V con
impazienza — sono troppo buon cristiano per nodrire
simil fatta di basse passioni, io!... ma, per quanta
benevolenza porti al signor duca di Castro, essa non
può bastare ad acciecarmi al punto di crearlo duca
di Milano.
</p>

<p>
— Ah, non dite cotesto, padre mio — gridò la principessa,
gittandosi a’ suoi piedi in umile atto — ve
ne prego, ve ne supplico, ve ne scongiuro!... se è vero
che mi amate; se è vero, come frequentemente vi
compiaceste attestarmi, che io v’ispiri un affetto vivo
e profondo, non mi rifiutate la grazia, che imploro
<span class="pagenum" id="Page_392">[392]</span>
piangendo dalla vostra generosità; nominate duca di
Milano il padre del mio consorte!
</p>

<p>
Carlo V oscillava incerto: sua figlia Margherita aveva
sempre esercitato un grande impero sopra di lui. Egli
l’amava teneramente; e il vedersela a’ piedi, udirla
piangere in quel modo, era una tortura pel suo cuore
di padre che non sapeva tollerare. Tuttavia gli ricorse
il pensiero che quelle preghiere, quelle lacrime
non fossero che una indegna comedia appresa alla
giovine donna dagli stessi suoi nuovi congiunti. Conosceva
troppo a fondo lo spirito obliquo e le manovre
artificiose di costoro, per non dover diffidare
anche di lei. Impose quindi forza alla propria tenerezza
e, rialzando la figlia:
</p>

<p>
— È inutile — le disse — è inutile che voi vi
umiliate in cotesta guisa.... moglie al figlio del duca
di Castro od al figlio del duca di Milano voi sarete
sempre Margherita d’Austria, figlia di Carlo V.
</p>

<p>
— Ah, padre mio!... — sospirò la futura governatrice
del Brabante — se non cedete alle mie preghiere,
egli è che non per nulla il Signore Iddio v’ha situata
la testa al disopra del core.
</p>

<p>
— Margherita!
</p>

<p>
— Oh, si, si!... rispetto a Beatrice di Portogallo, che
è duchessa di Savoia; rispetto a Renata, la cadetta
del vostro avversario di Francia, che è duchessa di
Ferrara; rispetto a Leonora, la figlia di un semplice
vostro vicerè, che è duchessa di Firenze, e cinge quel
medesimo diadema strappato dalla mia fronte dal pugnale
di scellerato sicario; cosa sono io.... io, la figliuola
del più grande e temuto regnator d’Europa?...
una meschina duchessa di Castro, signora di Nepi e
marchesana di Novara!
</p>

<p>
— Appartenete sempre a’ reali di Spagna, agli imperiali
di Lamagna.
</p>

<p>
<span class="pagenum" id="Page_393">[393]</span>
</p>

<p>
— Ma salga domani altro membro del Sacro Collegio
alla cattedra di San Pietro, e questa famiglia
de’ Farnesi, cui mi avete legato, scadrà così in basso,
che i figli della vostra figliuola, i vostri nipoti, Maestà,
saranno poco più di poveri gentiluomini di cappa
e spada, vassalli degli stessi vassalli.
</p>

<p>
Co’ suoi sospetti Carlo V aveva perfettamente colpito
nel segno. Margherita parlava infatti, indettata
dal marito e principalmente dallo scaltro suo avo.
Quand’ella andò sposa in Roma, racconta il Segni,
che «si trovò su i principî malcontenta di un tal
maritaggio» e che «essendo ita a Castro e Nepi,
disse che la più vile terricciuola del duca Alessandro,
suo primo marito, valeva più di Castro, e di
quanto aveva casa Farnese.» Paolo III erasi però
sollecitato di trar profitto di simile disposizione d’animo
della giovine principessa, per accrescerne il malumore
e rinfocolarne le ambizioni. Egli che le aveva
posto sott’occhi l’avvilente divario fra il di lei stato
umile e precario e quello d’altre principesse di assai
minori natali; egli che le avea insinuato la paura
della propria morte non lontana e de’ gravi danni
che potevano conseguirne per tutta la sua famiglia;
egli, finalmente, che l’aveva consigliata ad ascoltare,
origliando dalla toppa dell’uscio, uno de’ suoi colloqui
con l’imperatore e ad intervenirvi allora che ne giudicasse
opportuno e propizio il momento, per aggiugnere
alle sue le proprie istanze.
</p>

<p>
Carlo V indovinava gran parte di tali maneggi; ma
l’amor suo sviscerato per la figliuola lo acciecava da
un lato, mentre dall’altro le di lei savie e considerate
riflessioni lo mettevano dassenno sovrappensieri.
</p>

<p>
Stette un momento in forse; rimeggiò il tu per tu
fra il cedere ed il resistere; quindi — con quel fare
ambidestro ch’eragli peculiare:
</p>

<p>
<span class="pagenum" id="Page_394">[394]</span>
</p>

<p>
— Ebbene — concluse — mi sia provato che, dopo
i trascorsi che ho addebitato poc’anzi al signor duca
di Castro, egli s’è dappoi contenuto sempre quale si
addice ad intemerato gentiluomo e leal cavaliere, ed
io impegno la mia fede di imperatore e di re che lo
fo duca di Milano.
</p>

<p>
Il papa, che aveva assistito, gongolante nell’intimo,
ma senza darne alcuno estrinseco indizio, a quel decisivo
battibecco tra padre e figlia e al graduale prevalere
di questa su l’animo di quello; non seppe rintuzzare
una esclamazione di gioia, che, tuttavia corresse
a tempo, prima d’aver richiamato sopra di sè
l’attenzione dell’imperatore, trasformandola in un atto
di pio esaltamento, con lo incrociare le mani e volgere
beatamente le pupille al soffitto.
</p>

<p>
Margherita pure si rasserenò tutta in viso e, stringendo
e baciando le mani dello augusto suo genitore,
si accomiatò giubilante.
</p>

<p>
Carlo V avea impegnato la sua reale e imperiale
parola di creare Pierluigi Farnese duca di Milano, e
però il lieto evento potevasi già considerare come
avverato. Non istette, quindi, ad indugiare oltre il
felicissimo Paolo III e ne spedì subito il fausto annunzio
al figliuolo istesso che, in quel torno, trovavasi
a Piacenza, in compagnia del suo segretario Annibal
Caro.
</p>

<p>
Ma padre e figlio Farnesi istituivano i loro calcoli
senza dell’oste, e non era impossibile dovessero rifarli.
Eglino proponevano; ma chi disponeva era il loro
genio malefico.
</p>

<div class="chapter">
<p><span class="pagenum" id="Page_395">[395]</span></p>

<h3 id="cap43"><span class="smcap">Capitolo XLIII.</span>
<span class="smaller">Il genio malefico di Casa Farnese.</span></h3>
</div>

<p>
Se, per consiglio ed insinuazione di papa Paolo III,
Margherita d’Austria erasi tenuta origliando a quel
medesimo uscio, per cui l’abbiamo vista penetrare
nella sala de’ negozi e risolvere in modo tanto felice
la discussione impegnatasi tra l’imperatore ed il papa;
un altro individuo, origliando in pari tempo dalla
serratura di un altro uscio, ascoltava pure tutto quello
interessante colloquio.
</p>

<p>
Era costui quello stesso Manfrone Aretusio, col quale
abbiamo stretta conoscenza nel convento de’ Minori
Osservanti.
</p>

<p>
Quest’uomo — udite a pena le conclusioni di Carlo V — s’affrettò
ad allontanarsi e, sgattaiolando in punta
de’ piedi per vari corritoi e stanze di servizio, si
condusse in un piccolo gabinetto, dove sembrava starlo
aspettando un cavaliere tutto armato di ferro dal capo
alle piante, il quale, nell’occhio grigio e lucente, nel
naso aquilino e grifagno, nella dura proeminenza
dell’osso frontale, aveva scolpito l’indole fierissima e
la consuetudine del comando.
</p>

<p>
— Ebbene? — domandò questi, come vide entrar
l’Aretusio.
</p>

<p>
— Ebbene, eccellenza — gli rispose l’uomo dagli
<span class="pagenum" id="Page_396">[396]</span>
occhi di velluto — la comedia apparecchiata dal Santissimo
Padre è sul punto di conseguire il pieno suo
scopo.... donna Margherita è saltata in campo a tempo
e luogo, e, con le sue smorfie, le sue moine, i suoi
piagnistei, ha saputo piegare la ferrea volontà paterna
a fare il suo piacimento.
</p>

<p>
— La sorniona! — sclamò il cavaliere, sferrando
un pugno di rabbia sul tavolo, presso il quale tenevasi
ritto — proprio vero il proverbio che ciò che
donna vuole, il diavolo lo vuole?
</p>

<p>
— Per altro, il consentimento imperiale è subordinato
ad una condizione.
</p>

<p>
— Qual’è... qual’è cotesta condizione?
</p>

<p>
— È la nostr’àncora di salvamento, eccellenza.
</p>

<p>
— Ti colga il fistolo!... e perchè mi fai spasimare
con le tue lungagnaie!
</p>

<p>
— Sodisfo subito la vostra legittima curiosità; l’imperatore
ha sibbene accondisceso a dare la ducea di
Milano al signor duca di Castro; ma patto gli sia
dimostrato, come due e due fanno quattro, che il
medesimo ha mutato interamente costumi e non mena
più la vita rotta e scandalosa di quand’era a’ soldi
del signor marchese del Vasto, nè di quando si dava
bel tempo co’ chierici ed anco i vescovi delle Romagne.
</p>

<p>
— Ha detto ciò Carlo V?
</p>

<p>
— Vostra Grazia può far conto che sieno le sue
testuali parole.
</p>

<p>
— In tal caso siamo a campo vinto.
</p>

<p>
— Come intende diportarsi Vostra Magnificenza?
</p>

<p>
— Non ci son due modi, mi pare.... quell’accidente
d’uomo, dal quale t’ho fatto accompagnare spedendoti
qui ad esplorare il terreno, potrà deporre tutto quanto
egli sa, ed il signor duca di Ferrara confermarne la
testimonianza.
</p>

<p>
<span class="pagenum" id="Page_397">[397]</span>
</p>

<p>
— Purchè l’imperatore non fiuti il maneggio!
</p>

<p>
— Gaspare mio, tu non hai d’uopo d’insegnare ai
gatti ad arrampicarsi.... faremo le cose a modino....
dov’hai lasciato il tuo uomo?
</p>

<p>
— È sempre in convento, dove tien d’occhio quel
ragazzaccio, che ha cercato di rubarmi le carte.
</p>

<p>
— E sai chi sia davvero cotesto ragazzo?
</p>

<p>
— È un tale Lazzaro d’Alpinello di Santa Maria-Capua-Vetere,
scudiero o, meglio, servitore di un tedesco,
che è in giro per divozione.... così almanco
risulta dal registro de’ monaci, che mi son dato la
cura di consultare.
</p>

<p>
— Ma perchè ti voleva rubare le carte?
</p>

<p>
— Chi sa!... da principio m’era sorto in pensiero
che tanto lui, quanto il suo principale, non fossero
che due emissari dello stesso Pierluigi Farnese; ma
poi ho potuto convincermi dei contrario.
</p>

<p>
— In qual modo?
</p>

<p>
— Ecco qui: mentre l’uomo che Vostra Grazia ha
stimato opportuno d’aggregarmi, coglieva in flagrante
il piccolo napolitano e levava tutto il convento a
subbuglio con le sue grida: accorse nel dormitorio
anche il tedesco, il quale, saputo di che si trattasse,
con una sua tartagliata infernale, si mise a rimbrottare
nella più aspra guisa il proprio valletto, minacciando
di cacciarlo, lì per lì, dal suo servizio!
</p>

<p>
— Poteva non essere che un giuoco!
</p>

<p>
— Fu tale diffatti anche il mio primo pensiero, per
cui mi dètti a ghignare sarcasticamente, avertendo
lo <i>slippete slappete</i> che non mi lasciava pigliare al
rocchio de’ suoi artefici; ma, a portarsi suo mallevadore
intervenne in quel punto lo stesso vostro uomo....
</p>

<p>
— Il gigante?
</p>

<p>
— Appunto, quel diavolo di Terremoto, il quale mi
<span class="pagenum" id="Page_398">[398]</span>
dichiarò conoscer’egli personalmente e da lunga mano
il tedesco e saperlo persona affatto inocua, una specie
di antiquario, di raccoglitore d’antichi cocci e
monete, del quale potevo ciecamente fidarmi: e la cosa
finì lì!
</p>

<p>
— E tanto meglio!... quello, adesso, che ti rimane
a fare si è di spedirmi subito il tuo Terremoto a presentare
le sue lagnanze e le sue suppliche all’imperatore:
esortalo ad essere franco, esplicito, resoluto,
a non temere di nulla.... digli anzi che sua maestà
sarà ben lieta di udirsi confermare dal suo labro tutte
le bricconerie del signor duca di Castro, pel quale
nutre la più spiccata avversione.... aggiugni che, se
mai Carlo V mettesse pena a prestargli fede, sappia
citare in tempo la testimonianza del signor duca di
Ferrara.... io vedrò Ercole II, per informarlo in buon
punto, eppoi sarò là a fare il resto.
</p>

<p>
— Vado immediatamente a preparare la mina.
</p>

<p>
— Chiamala piuttosto: la contromina.
</p>

<p>
— Comunque, spetta a Vostra Magnificenza l’appiccare
il fuoco alle polveri.
</p>

<p>
— Sta riposato, che ho già la miccia accesa.
</p>

<p>
E si separarono.
</p>

<p>
Chi erano veramente cotesti due uomini che stavano
cospirando a danno di casa Farnese?
</p>

<p>
Il cavaliere tutto armato di ferro era don Ferrante
dei principi Gonzaga, da poco duca di Guastalla e
vicerè di Sicilia per Carlo V di Spagna: l’altro, colui
che conosciamo sotto il pseudonimo di Manfrone Aretusio,
era il suo fedel segretario Gaspare Gozzelini.
</p>

<p>
Da poco erasi ritirato l’imperatore ne’ suoi quartieri,
dopo il suo colloquio col pontefice, quando il
suo ministro, cardinale Antonio Perrenot di Granvelle,
gli annunziò la persona di un misero vassallo,
che lo sollecitava di audizione e giustizia.
</p>

<p>
<span class="pagenum" id="Page_399">[399]</span>
</p>

<p>
In altri momenti, Carlo V sarebbesi, senza dubio,
rifiutato di riceverlo, per non sprecare il prezioso suo
tempo nel dar retta alle vacue querimonie di un villanzone;
ma in quello — null’altro avendo a fare che
il tenere a sportello e mandar col ceteratoio Sua Santità
papa Paolo III — vi si prestò di tanto maggiore
buon grado che il soggiorno a Busseto cominciava
seriamente ad infastidirlo.
</p>

<p>
Con Biagio Alfonso d’Alburquerques, col conte di
Feria e vari cardinali, prelati e gentiluomini, trovavansi
in quell’istesso momento al suo fianco Ercole II
d’Este, duca di Ferrara, e Ferrante Gonzaga vicerè
di Sicilia.
</p>

<p>
Al cenno adesivo dello imperatore, un usciere palatino
introdusse il supplicante, ch’era lo stesso nostro
Terremoto in persona.
</p>

<p>
Alla vista del formidabile ciclopo, tutti della corte
imperiale — meno il Gonzaga e l’Estense che già il
conoscevano — uscirono in una voce di paurosa ammirazione.
</p>

<p>
— Chi sei? — gli chiese l’imperatore, adagiandosi
su d’un alto scanno.
</p>

<p>
— Sono un antico vassallo de’ signori Camia di
Valdinure — rispose timido Terremoto — ed ho nome
Arcangelo Rinolfo.
</p>

<p>
— Sei mai stato a’ soldi come uomo di guerra?
</p>

<p>
— Sì, Maestà Serenissima, ci fui con uno de’ miei
buoni signori, a’ tempi delle levate per le guerre del
milanese.
</p>

<p>
— Ed eri a Marignano, senz’altro.
</p>

<p>
— Sì, Maestà Serenissima, ci era.
</p>

<p>
— I francesi non l’hanno chiamata per nulla battaglia
dei giganti: tu, intanto, dovevi esserne uno.
</p>

<p>
— Son grande e grosso, egli è vero, e nerboruto
<span class="pagenum" id="Page_400">[400]</span>
anche; ma ho l’animo buono e non abuso mai.... Dio
scampi!... della forza, che m’ha concesso la providenza,
per fare il male del prossimo mio.
</p>

<p>
— Sei un vero cristiano, dunque!
</p>

<p>
— E battezzato.... sì, maestà Serenissima!
</p>

<p>
— E qual’è il motivo che ti conduce alla nostra
presenza?
</p>

<p>
Terremoto — a simil domanda — s’impensierì tutto
e, chinando lo sguardo sul pavimento, si mise a torturare
uno de’ bottoni del suo rozzo farsetto, quasi
volesse farne scaturire le idee e le parole, difettanti
al cervello ed al labro.
</p>

<p>
— Suvvia — lo inanimì il monarca, sorridendo di
quel suo puerile imbarazzo — fatti core: sono l’imperator
di Lamagna, re di tutte le Spagne e delle
Indie anche; ma non è mai occorso ch’io abbia mangiato
nissuno.... spicciati, dunque, e dimmi il fatto tuo.
</p>

<p>
— Mi vi sarei già accinto, Sire — balbettò l’Ercole
valnurese — se un certo non so quale rispetto umano
e la paura di recare offesa alla Serenissima Maestà
Vostra non mi facessero groppo alla gola, attalchè
peno un finimondo solo a metter fuora la voce.
</p>

<p>
— Si tratta, dunque, di cose assai gravi, onde tu
abbia a lagnarti seconoi?
</p>

<p>
— Tanto, Sire, che le paion sino cose non verosimili
e inventate da perfidia d’uomo.
</p>

<p>
— Chi riguardano coteste cose sì gravi?
</p>

<p>
— Un alto signore, un personaggio di nobilissima
nazione, tale che, dell’umile e poveretto servo della
Maestà Vostra, qui supplicante, potrebbe farsi, a suo
agio, un solo boccone.... aup! così... come io farei
d’un ovo al coccio, o d’una mela poppina!
</p>

<p>
— Il nome, il nome di cotesto alto signore e nobilissimo
personaggio?
</p>

<p>
<span class="pagenum" id="Page_401">[401]</span>
</p>

<p>
— Sua Eccellenza, il signor duca di Castro.
</p>

<p>
— Il figlio di Sua Beatitudine?
</p>

<p>
— Appunto, Maestà, il figlio.... il beniamino del
Santissimo Padre.
</p>

<p>
Carlo V si drizzò in piedi come sospinto su da una
molla e, dopo aver lanciato un torvo sguardo su le
varie persone del proprio seguito:
</p>

<p>
— Non è, dunque, soltanto una querimonia — disse
corrugando la fronte — è un’accusa, per cui ci sei
venuto dinanzi.
</p>

<p>
— Maestà Serenissima — farfugliò il dabben Rinolfo
sempre più sbigottito — io nè mi querelo, nè
accuso; invoco solo dalla potenza Vostra, protezione
e giustizia in pro della mia giovine signora donna
Bianca della Staffa, nepote del fu messere Giovanni
di Camia.
</p>

<p>
— Cos’ha ella a temere dal signor duca di Castro?
</p>

<p>
— Tutto Maestà, perocchè egli le insidia costantemente
l’onore e non le ha mai concesso un attimo
solo di pace.... guai per la mia povera signora s’io
non fossi sempre arrivato in buon punto per strapparla
dalle mani di quel suo persecutore.
</p>

<p>
— Come e quando è accaduto tutto ciò?
</p>

<p>
Terremoto, del meglio che seppe, narrò per disteso
i vari tentativi compiuti dal Farnese, prima a Castell’Arquato,
in casa i Santafiora, quindi a Perugia,
in occasione della guerra del sale, per impadronirsi
di Bianca della Staffa ed averla a sua posta, e come
la meschina non ne fosse che quasi a miracolo scampata.
</p>

<p>
L’imperatore seguiva tale narrazione senza batter
palpebra, ma in atto apparentemente freddo ed indifferente.
Come Terremoto ebbe terminato:
</p>

<p>
— E chi mi sta mallevadore — gli disse severamente — che
<span class="pagenum" id="Page_402">[402]</span>
quanto tu mi racconti non sia appunto
che una perfida insinuazione?
</p>

<p>
Terremoto stava forse per metter in pratica il suggerimento
datogli dal Gozzelini, col declinare il nome
d’Ercole II d’Este; quando questi istesso:
</p>

<p>
— Io — sclamò d’improviso, avanzandosi rispettoso
verso l’imperatore.
</p>

<p>
— Il signor duca di Ferrara? — fece Carlo V.
</p>

<p>
— Io stesso, Maestà!
</p>

<p>
Carlo V si rabbuiò anche maggiormente in sembiante
e, rimettendosi a sedere:
</p>

<p>
— Parlate pure, monsignore — disse al nepote
di Lucrezia Borgia — cos’è che potete narrarmi in
appoggio delle accuse di costui?
</p>

<p>
— Le cose istesse che egli ha esposto alla Maestà
Vostra.
</p>

<p>
— E come sono a vostra cognizione?
</p>

<p>
— Pel caso, Maestà, che, quando madonna Bianca
della Staffa, sottraendosi alle insidie del Farnese,
sfuggì dalle mani de’ suoi sgherri, che l’avevano circuita
e assediata entro una taverna sul lago di Perugia;
ella trasse in cerca d’asilo, prima a Firenze,
poscia a Bologna, e finalmente a Ferrara, presso la
mia corte, dove così i Camia come i dalla Staffa si
ebbero sempre aderenti e parziali.... io la impresi a
proteggere e, sin d’allora, l’onesta e cara giovine mi
raccontò delle patite sue tribolazioni ne’ termini istessi,
che ha usato poc’anzi questo suo fedel servitore.
</p>

<p>
— E basta — fece l’imperatore, alzandosi di nuovo
e congedando della mano quanti gli stavano intorno — penseremo
al da farsi.
</p>

<p>
Voltosi quindi, a Terremoto, ch’era rimasto lì
grullo ed impacciato, senza sapere a qual meglio partito
appigliarsi;
</p>

<p>
<span class="pagenum" id="Page_403">[403]</span>
</p>

<p>
— Quanto a te — gli disse — ritorna alla tua signora
ed assicurala che il patronato nostro non sarà
mai per farle difetto: ed ove ulteriormente si muova
a suo danno, ricorra a noi; che noi sapremo sempre
proteggerla e farle giustizia!
</p>

<p>
Il gigante credette nulla poter fare di più acconcio
che profondersi in un ossequiosissimo inchino, dopo
il quale uscì con gli altri dalla stanza imperiale.
</p>

<p>
Con Carlo V rimase solamente il vicerè di Sicilia,
a cui quello istesso aveva ordinato di trattenersi.
</p>

<p>
Come furono soli:
</p>

<p>
— Eh? — fece quest’ultimo — cosa ne dice Vostra
Maestà?
</p>

<p>
— Dico.... dico.... — borbottò Carlo V alquanto contrariato — dico
che voi avevate perfettamente ragione:
la volpe perde il pelo, mai il costume!
</p>

<p>
— Se domani la Maestà Vostra si lasciasse indurre
a concedere la ducea di Milano al signor duca di
Castro, non solo il re di Francia e i francesi, ma gli
stessi abitatori delle provincie lombarde, non potrebbero
pigliare un simile atto che quale il più sanguinoso
degli oltraggi.... gittare il ricco e garrito retaggio
di Valentina Visconti in bocca d’un figliuolo
di papa?... ad uomo siffatto, famigerato già per tutta
Italia, a cagione de’ suoi vizi e delle sue turpitudini,
assoggettare le nobili popolazioni di quelle province?...
tanto basterebbe, perdonatemi, Sire! ad alienarvi l’animo,
se non di tutti, di molti!
</p>

<p>
— Avete ragione, avete ragione! — rintostò il monarca,
con un leggero tono d’impazienza — nulla ho,
del resto, impromesso che io debba assolutamente attenere:
posso mutare divisamento, senza mancare alla
fede giurata.
</p>

<p>
Ferrante Gonzaga si morse a sangue le labra, per
occultare la gioia del proprio trionfo.
</p>

<p>
<span class="pagenum" id="Page_404">[404]</span>
</p>

<p>
Egli trionfava infatti.
</p>

<p>
Facilmente aveva indotto Ercole II d’Este che, siccome
figlio della celebre principessa Renata, era parzialissimo
di Francia, a fare il proprio piacere, con
l’agitargli dinanzi alla mente lo spauracchio della
perdita del milanese. Sinchè questo ambito e contrastato
territorio rimaneva nella casa di Spagna; un
rovescio qualunque poteva, in un prossimo avvenire,
retrodarlo alla casa di Francia; ma se — per isventura — ne
veniva investito Pierluigi Farnese, a sostegno
del quale sarebbesi adoperata tutta la influenza
papale, quella speranza cadeva per sempre. Utilissimo,
quindi, anche agl’interessi di Francesco I, che
lo sterpone di Paolo III fosse così screditato agli occhi
del monarca spagnuolo da fargli rinunziare definitivamente
al pensiero di quella perigliosa investitura.
</p>

<p>
Ercole II sostenne la propria parte con pieno convincimento
di adempiere a un debito di fedele alleato
e rincupì, per conseguenza, le istesse tinte usate da
Terremoto nel dipingere il carattere e narrare le
laide imprese del duca di Castro.
</p>

<p>
La partita era vinta.
</p>

<p>
L’indomani istesso Carlo V ritirò la sua parola e
il desolato Paolo III dovette contentarsi di mettere
inanzi — a mo’ di rappresaglia — il proprio intendimento
di far eleggere il figliuolo signore di Parma
e Piacenza.
</p>

<div class="chapter">
<p><span class="pagenum" id="Page_405">[405]</span></p>

<h3 id="cap44"><span class="smcap">Capitolo XLIV.</span>
<span class="smaller">Bianca ed Olimpia.</span></h3>
</div>

<p>
Rompeva l’alba dell’ultimo giorno in cui gli augusti
ospiti di messer Gerolamo Pallavicino dovevano lasciare
la rôcca di Busseto. Fra Simpliciano, l’onesto
laico blaterone, portinaio de’ Minori Osservanti, aveva
già iscritto sul registro del convento la seguente nota:
</p>

<p>
«Dil 1543 a dì 24 Zugnio Vene papa Paulo Terzo
a bux.<sup>to</sup> a parlamento Cum Carlo quinto Imperatore
di Roma e Cum il papa (sic). Vi hera 24 Cardinali
Vescovi Sig.<sup>ri</sup> gentiluomini Uno n.º grande
cum sua M.tà Inperialle Vi hera ’l ducha di ferara
(<i>Ercole II d’Este</i>) il ducha di mantova (<i>Francesco
III Gonzaga</i>) il principe di piemonte (<i>Emanuel-Filiberto</i>)
dùn ferrando gonzaga (<i>il Gonzaga tratto
da noi in iscena</i>) il marchese del guasto In quel
tempo governatore del Stato di Milano (<i>Alfonso
d’Avalos marchese del Vasto</i>) il duca otavio fernesso
(<i>Ottavio Farnese, duca di Camerino</i>) e madama
filiola del Inperatore (<i>Margherita d’Austria</i>)
Vi hera puoi Uno n.º Infinito di gentilomini e Signori
e duchi di Spagna. Secondo che fu dito dapuoi
fu tratato di far ducha di parma e di piasenza Piero
aloysio fernesso filiolo di Papa Paulo Terzo.»
</p>

<p>
I ricovrati nel convento istesso, vale dire: Manfrone
<span class="pagenum" id="Page_406">[406]</span>
Aretusio, che sappiamo ora altri non essere che Gaspare
Gozzelini, segretario di don Ferrante Gonzaga,
il nostro Terremoto, Pellegrino di Leuthen ed il suo
Lazzaro d’Alpinello, avevano sgombrato già il luogo,
pigliando ciascuno per direzioni diverse.
</p>

<p>
A metà circa della strada maggiore della città, a
destra scendendo verso il Po e di rimpetto alla casa
dei Dordoni, sorgeva intanto una impalcatura, su cui
situavasi, con alquanti suoi fattorini, quello istesso
Tiziano Vecellio, che già vedemmo a Parma in estatica
contemplazione delle bellezze architettoniche e
scultorie del battistero, il quale — per incarico avutone
dallo stesso imperatore e dietro preghiera de’ signori
del luogo — ivi dipinse a fresco l’incontro dei
due sovrani avvenuto nella rôcca. Il dipinto comprendeva
gl’intieri ritratti di Carlo V e di Paolo III
e quello di moltissimi tra i principi e cardinali, che
loro facevano corona. L’opera riuscì insigne e degna
in tutto e dello importante subbietto e del valido pennello
che lo aveva trattato, ma il tempo, frusto a
frusto, compiè in seguito l’opera sua distruttrice ed
ora, di quel dipinto del caposcuola veneziano, non rimane
più il minimo vestigio.
</p>

<p>
In quella istessa mattina, su la via, che dalle foci
della Ongina mena a Busseto, procedevano due giovani
signori, montati su focosi e bene equipaggiati
cavalli di Barberia e vestiti in parte da gentiluomini
in parte da soldati. Avevano cappello piumato in testa,
in luogo del morione; brache e maniche a sbuffii; ma,
sul giustacuore, una lucente e niellata corazza, ed al
fianco un lungo spadone, la daga e il pugnale.
</p>

<p>
A un certo punto della via, costoro videro venirsi
incontro un gran diavolo d’uomo, che pareva schiacciasse
del proprio peso il gramo ronzino sul quale
trovavasi in arcioni.
</p>

<p>
<span class="pagenum" id="Page_407">[407]</span>
</p>

<p>
— Non mi sbaglio — sclamò il più giovane dei
due cavalieri, a pena lo scorse — è lui, senza dubio;
è Terremoto.
</p>

<p>
— Il salvatore della vostra diletta? — gli chiese
il compagno.
</p>

<p>
— Sì, conte — rispose quello, cacciando gli sproni
ne’ fianchi del proprio cavallo — quello istesso che
vi aiutò a rapire donna Olimpia Marazzani dal castello
de’ Santafiora.
</p>

<p>
Queste poche parole scambiate fra i due giovani
cavalieri, basteranno, crediamo, acciocchè i lettori
riconoscano in essi il conte Giovanni Anguissola ed
il nostro Neruccio Nerucci.
</p>

<p>
Dopo la guerra del Sale, eglino due aveano continuato
a rimanersene a’ soldi del signor duca di Castro,
nella fiducia sempre di riuscire alla scoperta di
quanto si riferiva alle donne de’ loro pensieri.
</p>

<p>
Ma le loro speranze erano sempre andate deluse.
</p>

<p>
O li lasciasse di presidio al suo castello di Nepi, o
li inviasse a fare incetta di uomini e cavalli nei
dominî della Chiesa per conto dello stesso pontefice,
o se li avesse al fianco in questa o quella spedizione,
come quando si recò egli a Genova a complimentare
Carlo V; Pierluigi Farnese mai si era lasciato sfuggire
dal labro una sola parola, che a quelle due donne
si riferisse; nè l’Anguissola potè mai più rivedere al
di lui fianco quella misteriosa creatura, ch’eragli apparsa
dallo sportello di una carrozza in piazza del
Sole a Perugia, e nella quale aveva creduto ravvisare
la fatale sorella dello abate di San Savino — Neruccio — dal
canto suo — pigliando voce da vari de’ suoi
subalterni, era giunto, nel frattempo, a conoscere nei
loro più minuti particolari tutti gli avvenimenti, che
avevano accompagnato e seguito la evasione di Bianca
<span class="pagenum" id="Page_408">[408]</span>
dal campo papalino e dalla taverna della Magione.
L’uno e l’altro dovettero però rinunziare alle loro idee
di vendetta, il primo perchè trovavasi completamente
all’oscuro su la sorte toccata alla sua donna; il secondo
perchè, più che del vendicarla sentivasi preoccupato
dallo intenso desiderio di averne contezza e
rivedere la sua.
</p>

<p>
Per queste ragioni, eglino chiesero più volte licenza
al Farnese di correre il mondo, per loro private
faccende, licenza che il principe, il quale, malfermo
sempre in salute, scorreva la maggior parte del tempo
nel suo castello di Castro, non ebbe mai motivo di
rifiutare.
</p>

<p>
In tali occasioni, l’Anguissola erasi più volte restituito
a Piacenza e ne avea perlustrato i dintorni,
massime quelli del Valnurese, nello intento di rintracciarvi
qualche novella di Olimpia; e Neruccio — che
nascondevasi sempre sotto il pseudonimo di Giovanni
Osca da Valenza — era ritornato prima a Perugia,
poscia sino alle falde di Monte Osèro, al casolare della
Chiappa, tentando, dal canto suo, di scuoprir qualche
cosa che riflettesse la sua Bianca, od almeno il costei
servitore. Ma nè l’uno nè l’altro aveano mai approdato
a nissun favorevole risultamento.
</p>

<p>
Le mute ruine dell’abazia di Cogno San Savino e
le diserte mura del tugurio, dove abitava un tempo
la famiglia Rinolfo, null’avevano potuto rispondere alle
ansiose domande dei due giovani sconsolati.
</p>

<p>
A Castell’Arquato, dove l’Anguissola erasi pure sospinto,
correva sempre insistente la voce che Olimpia
Marazzani fosse prodigiosamente disparsa da quella
rôcca fin dalla notte in cui egli stesso ne l’aveva rapita,
e che mai più avesse dato segno di sè.
</p>

<p>
A Perugia, dove Neruccio aveva chiesto informazioni
<span class="pagenum" id="Page_409">[409]</span>
su la famiglia della Staffa, eragli stato risposto
trovarsi essa ricoverata a Siena sotto il patrocinio
di quella republica.
</p>

<p>
Là pure si condusse il nostro giovine avventuriero;
vide ed interrogò il vecchio messer Bartolomeo della
Staffa; ma neppur questi seppe dirgli alcunchè su la
nepote, ch’egli già non tenesse dal labro di Terremoto,
e cioè: dello strano e proditorio modo in cui altri
aveala strappata dal suo fianco, mentr’egli abbandonava
la patria, per dannarsi a volontario ed interminabile
esilio.
</p>

<p>
Delusi, scorati, e’ riedevano da quelle loro infruttuose
escursioni al castello di Nepi dove teneano stanza
consueta ed ivi scorrevano il tempo nel parteciparsi
a vicenda i loro timori e le novelle e ripullulanti loro
speranze.
</p>

<p>
Erano state queste, che mentre trovavansi a Piacenza
con lo stesso loro signore — li avevano condotti
a domandare una nuova licenza ed a correre
l’oltre Pò, in traccia anco una volta di quelle notizie,
che sfuggivano sempre alle loro ricerche.
</p>

<p>
Toccata Cremona, ed ivi risaputo come le corti del
papa e dello imperatore si trovassero riunite a Busseto,
vi si diressero per curiosità più che per altro,
decisi di ritornare a Piacenza per questa via.
</p>

<p>
Fu in tale congiuntura che s’imbatterono in Terremoto,
il quale — per contro — ritornava a Cremona,
dove aveva lasciata la sua signora.
</p>

<p>
Terremoto mostravasi, in cera, oltremodo stravolto
e agitato.
</p>

<p>
— Finalmente! — sclamò Neruccio, facendo arrestare
di botto il proprio cavallo — finalmente vi ritrovo,
dopo tre anni, dopo tre lunghi anni.
</p>

<p>
— Ah, messer Neruccio!... — fece il colosso rasserenandosi
<span class="pagenum" id="Page_410">[410]</span>
alquanto in sembiante — voi? voi?... è la
bontà della suprema providenza, che vi manda a me
in questo momento.
</p>

<p>
— Spero bene sia la providenza che ha consentito
questo nostro incontro; ma perchè mi dite codesto in
un tono tanto solenne?... cos’è accaduto?... madonna
Bianca?...
</p>

<p>
— È appunto a lei che mi riferisco col pensiero,
nel ringraziare la providenza.
</p>

<p>
— Ov’è dessa?
</p>

<p>
— A Cremona.
</p>

<p>
— E corre qualche pericolo?
</p>

<p>
— Oh, lo temo, lo temo forte!
</p>

<p>
— Quale mai?
</p>

<p>
— Non so; ma sotto il travestimento di certo tale,
che stimavo a tutta prima un ragazzo, ho creduto
scuoprire una donna che m’ha messo nel core la più
grande paura.
</p>

<p>
— Una donna?... quale donna?
</p>

<p>
— La medesima, di cui vi narrai, che si trovava, insieme
al Farnese, nella rôcca di Castell’Arquato,
quando, in quella notte....
</p>

<p>
— Olimpia Marazzani? — interrogò vivamente lo
Anguissola, che non aveva durato fatica a riconoscere,
in Terremoto, il valletto, che accompagnava la fanciulla,
a cui, in quella istessa notte, egli aveva prestato
uno de’ suoi cavalli.
</p>

<p>
— Non so se tale sia veramente il suo nome — fece
Terremoto — ma è quella donna, senza dubio.
</p>

<p>
— E voi l’avete rivista? — insistè l’Anguissola.
</p>

<p>
— Oh, sì, sì, sono sicuro di non m’essere ingannato.
</p>

<p>
— E dov’è?
</p>

<p>
— Adesso lo ignoro, ed è di questo che temo; ma
<span class="pagenum" id="Page_411">[411]</span>
sino a ieri, trovavasi, al paro di me, nel convento
dei Minori Osservanti a Busseto.
</p>

<p>
— Oh, corriamovi subito!
</p>

<p>
— Inutile! ella non ci è più!
</p>

<p>
— E dov’è ita?
</p>

<p>
— La mia paura è che sia ita a Cremona insieme
a quel dannato tedesco.
</p>

<p>
— Quale?
</p>

<p>
— Pellegrino di Leuthen.
</p>

<p>
— Oh, narrateci — soggiunse Neruccio — narrateci
tutto per filo e per segno, poichè dalle vostre parole,
non giungiamo a comprender bene quanto v’è
intervenuto.
</p>

<p>
— Ed io vel narrerò volontieri — disse il dabben
Rinolfo — ma patto che voi facciate voltar groppa
alle vostre cavalcature e mi accompagniate del miglior
trotto che io potrò far avanzare questa mia brenna,
sino alla città di Cremona.
</p>

<p>
— Non ce ne metteste nemmanco la condizione voi
stesso — fece il conte — che noi medesimi lo esigeremmo.
</p>

<p>
E, senza perdersi in maggiori parole, così lui come
Neruccio, fecero dar di volta a’ loro cavalli, e postisi
a’ fianchi del gigante, ripresero la strada già
battuta.
</p>

<div class="chapter">
<p><span class="pagenum" id="Page_412">[412]</span></p>

<h3 id="cap45"><span class="smcap">Capitolo XLV.</span>
<span class="smaller">Imprudenze di Terremoto.</span></h3>
</div>

<p>
— Per dirvi tutto — così cominciò il gigante indirizzandosi
a Neruccio — e’ conviene mi rifaccia a
quella notte indiavolata, in cui vi trovai prigioniero
in una casipola delle vicinanze di Perugia.
</p>

<p>
— Nella casa del chierico — aggiunse Neruccio,
guardando all’Anguissola — la notte in cui io ferii
la Marazzani e nella quale voi mi traeste prigione.
</p>

<p>
Terremoto espose allora minutamente tutto quanto
eragli occorso, e nel campo pontificio, e nella taverna
presso il Trasimeno, e come, nella medesima notte,
fosse giunto a strappare, prima dalle mani del Farnese,
poscia da quelle de’ suoi scherani, la giovane e
perseguitata sua signora ed a fuggire secolei su gli
stessi cavalli di que’ loro persecutori.
</p>

<p>
— Dall’osteria di mastro Luca — continuò Terremoto — facendo
galoppare a briglia sciolta i cavalli,
che avevamo tolto a’ nostri stessi persecutori; giugnemmo,
senza cattivi incontri, a Castiglion Fiorentino,
d’onde, riposatici alquanto, tirammo di lungo a
piccole giornate sino a Firenze.... a tutta prima il
mio intendimento si era di fissarmi in quella leggiadra
città, dove avrei sciupato tutt’il mio tempo
ad ammirare le statue della Loggia dei Lanzi e le
<span class="pagenum" id="Page_413">[413]</span>
pitture di palazzo della Signoria.... non perchè ne
comprendessi alcunchè, ma perchè le mi paiono sì
belle e portentose creazioni del genio umano che non
si rifinirebbe mai più dal contemplarle.... ma donna
Bianca, che, delle faccende del mondo, ne ha sempre
saputo e indovinato assai più di me, come naturalmente
debb’essere di nobile e culta donzella in paragone
di un rustico e misero servo qual mi sono io;
donna Bianca mi fece giustamente osservare non esserci
troppo a fidarsi del carattere ambidestro e sornione
del duca, messer Cosimo de’ Medici, il quale,
siccome stava in quel torno girandolando certe sue
non so quali macchine a proposito del sanese, per
cui, dopo aver fatto il viso dell’armi al pontefice, tornava
a mostrarglisi oltremodo manoso; non ci sarebbe
stato nulla a stupire se, per amicarsi casa Farnese,
e’ fosse entrato nella briccona idea di tradirci....
da stare a Firenze, dov’erano pur ricovrati varî altri
fuorusciti perugini, cercammo conoscere il luogo in
cui erano iti a pigliar stanza messer Bartolomeo, lo
zio di madonna, ed i suoi, e chi ci disse a Siena, chi
a Pisa, chi a Città di Castello; ma, anche a questo
riguardo, la mia signora osservò molto saviamente
che, se il figliuolo del papa durava nelle sue mire
sovra di lei e s’ostinava a perseguitarla, la prima
città, su cui avrebbe rivolto il pensiero e le ricerche,
quella appunto sarebbe stata, che serviva di refugio
a’ suoi parenti: meglio però il risolversi a trovare
altrove un più sicuro asilo... per un momento, l’uzzollo
grande in cui io mi sentivo di rivedere il mio
paese natale e di riabbracciare, se ancora in vita, il
mio povero e vecchio padre, mi suggerì il progetto
di ritornare nella Valle di Nure.... oh, ci sarei volato
ad ali aperte col core giubilante!... non so che sia,
<span class="pagenum" id="Page_414">[414]</span>
ma quel cantuccio di terra, in cui s’è aperto gli occhi
alla luce e si son dati i primi vagiti e mutati i primi
passi, non so che sia; ma pare il più bello e meraviglioso
paese del mondo.... senonchè mi prese paura
di que’ feroci de’ signori Nicelli.... e non per me tanto,
che prima e’ m’abbiano a far stirare le cuoia ci dee
correre parecchio tempo; eppoi.... eppoi....
</p>

<p>
E con tale sua reticenza, che aveva la pretesa di
essere fina e maliziosa, il buon Rinolfo alludeva alla
famosa predizione fattagli a Gallarate da Gerolamo
Cardano.
</p>

<p>
— Ma — continuò — la paura era tutta per madonna
Bianca, contro della quale chi sa quali rappresaglie
avrieno potuto que’ maladetti.... ci decidemmo,
quindi, per Ferrara, dove la mia signora sapeva
trovarsi, da tempo, varî amici e aderenti così
dei Camia come dei della Staffa e dove, secondo il
suo dire, la duchessa madre che, per buona sorte,
erasi fatta allora allora rinnegata ed eretica, non
avrebbe mancato di proteggerla contro le ire del papa
e i capricci del su’ degno figliuolo.... rimessi però in
cammino, dopo un brevissimo soggiorno a Firenze,
valicato l’Abetone, rasentata Bologna, arrivammo,
pochi dì dopo, a Ferrara, dove non solo i vecchi amici
della sua famiglia, ma la istessa corte di messere il
duca d’Este, accolsero la mia giovane signora con una
premura tale, che.... non canzono!... mi vennero, per
la consolazione, le lagrime agli occhi.
</p>

<p>
A questo punto Neruccio non potè astenersi dal
domandare:
</p>

<p>
— E perchè avete abbandonato quella ospitale e
secura dimora?... perchè, adesso, siete qui voi, in
mezzo alla via, e madonna Bianca trovasi sola a
Cremona?
</p>

<p>
<span class="pagenum" id="Page_415">[415]</span>
</p>

<p>
— Non ci è sola, messere — fu sollecito a rispondergli
Terremoto — ella è parte del seguito di Sua
Magnificenza la duchessa di Ferrara, la quale s’è recata
colà, insieme al suo illustre consorte, per complimentarvi
anzitutto Sua Maestà Cesarea il Serenissimo
imperator Carlo V... di là, come ha fatto il duca,
la duchessa pure doveva portarsi a Busseto per ossequiare
Sua Beatitudine il papa; ma, al momento
istesso in cui apparecchiavasi a partire, è giunta una
staffetta del signor Gerolamo Pallavicino, che annunziava
essere tale e tanto il numero delle persone accorrenti
al suo castello, ch’egli non avea modo di
tutte ricovrarle convenientemente, onde ne dava avertimento
massime alle dame, acciocchè provedessero
a’ casi loro, per non doversi poi dolere dei troppo
scomodi che avrebbero altrimenti patito.
</p>

<p>
— E voi? — fece Neruccio.
</p>

<p>
— Quanto a me, è altra cosa — disse il gigante — io
fui destinato dallo stesso signor duca ad accompagnare
l’uomo di fiducia di un amico suo, messer Gaspare
Gozzelini, segretario del signor don Ferrante
Gonzaga e dovetti però staccarmi per la prima volta
dalla mia signora.... con che cuore vel lascio ideare.
</p>

<p>
— E da che traete argomento a temere?
</p>

<p>
— Da una circostanza, messere, di cui giudicherete
a vostra volta, che mi ha posto le fiamme dell’inferno
nel core.... oh, a Busseto ho commesso delle grandi
imprudenze!...
</p>

<p>
— Spiegatevi: toglietemi d’ansia!
</p>

<p>
— Io c’ero andato, come v’ho detto, al seguito di
messer Gaspare Gozzelini, che il suo padrone spediva
inanzi a fiutare il terreno e ad iscuoprire come stessero
apparecchiate le cose, prova sia che, in luogo
di scendere col suo vero nome al castello signoriale,
<span class="pagenum" id="Page_416">[416]</span>
dove avrebbe avuto posto segnato, e’ chiese asilo ai
Minori Osservanti, cui si dètte a credere per un Manfrone
Aretusio, che forse non ha mai esistito, fuori
che nel suo cervello maliziuto, tutto pieno di quelle
trappole, che sanno inventare gli uomini di lettere e
di toga.... eravamo a pena nel dormentorio, che un
monellaccio, ivi pure giunto e ricovrato di fresco,
tentò mettere le ladre zampe nelle tasche di lui per
derubarlo: io, comunque al buio, lo indovinai allo
strisciar de’ piedi e lo azzannai ben fermo, giusto nel
punto in cui stava per fare il suo fiocco.... il convento
si levò a romore; accorsero i frati; accorse il
Gozzelini, ch’era uscito per certe non so quali sue
faccende; ed accorse eziandio il padrone del ragazzo
da me colto in flagrante.... questo padrone era una
mia vecchia conoscenza, mastro Pellegrino di Leuthen,
un tedesco che bazzicava frequentissimo in casa il
mio ottimo signore di Camia e che io ho sempre ritenuto
per uom dabbene e da potersene fidare.... per
questo mi portai garante al Gozzelini non solo di lui
ma anco del suo valletto, il quale era un giovincello
tra i diciotto e i vent’anni, affatto imberbe e con
la faccia già per sè brunazza e olivigna tutta impillaccherata
di negro untume, come fosse un magnano
od un carradore.
</p>

<p>
— E chi era? — chiese con premura l’Anguissola.
</p>

<p>
— Consentite, messere — fece il gigante — ch’io
proceda col più d’ordine che posso, se non volete mi
confonda per via e più non sappia dove vado a riuscire
col naso.... vi basti che, da quel momento, cominciarono
le mie madornali imprudenze.... la prima
è stata quella di dar retta alle scaltre sobbillazioni
del segretario di don Ferrante Gonzaga.
</p>

<p>
— E cosa tendevano? — interrogò Neruccio.
</p>

<p>
<span class="pagenum" id="Page_417">[417]</span>
</p>

<p>
— Eh, messere — gli rispose Terremoto — alla
cosa più giusta, più onesta, più santa di questo mondo....
tendevano a farmi dimandare udienza al sommo
imperator Carlo V, onde rivelargli tutto quanto era
occorso alla mia povera signora, in causa del figliuolo
del papa, e a dimandargli protezione a vantaggio di
lei.... ben mi pareva che, trovandosi donna Bianca al
securo, e omai da oltre due anni, presso la corte del
magnifico signor duca di Ferrara, non ci fosse proprio
il bisogno di una simile pratica; ma il segretario,
col suo dire condito e artifizioso, tanto me ne
seppe infinocchiare e su le braccia lunghe della famiglia
Farnese, e su i possibili tradimenti de’ piccoli
signori, e su questo e su quest’altro, che io cascai
tutto d’un pezzo nel bertovello e mi lasciai trascinare
sino dinanzi allo imperatore.
</p>

<p>
— E all’imperatore diceste ogni cosa?
</p>

<p>
— Il gran tutto, messere.
</p>

<p>
— E la chiamate una imprudenza cotesta?
</p>

<p>
— Sì, messere, perchè, intanto, se la faccenda è
stata riferita al signor duca di Castro, io ho, come
si usa dire, dato de’ calci al cane addormito e richiamatolo
su le nostre peste; e poi, a non contar altro,
ho indicato a tutto quel nugolo di gente attornianti
il sovrano che madonna Bianca trovasi adesso a Cremona,
e precisamente insieme alla corte della signora
duchessa d’Este, per cui chiunque le voglia male sa
dove si ha da dirigere per trovarci il suo conto.
</p>

<p>
— E voi credete?...
</p>

<p>
— Eh, lasciatemi terminare, messere, che vedrete
come non sia questa nè la sola, nè la più marchiana
delle imprudenze che io mi abbia commesso.... v’ho
parlato del tedesco Pellegrino di Leuthen, ch’io aveva
imparato a conoscere presso de’ miei signori, i Camia,
<span class="pagenum" id="Page_418">[418]</span>
e ch’io stimavo per uomo onesto e di garbo: ebbene,
con costui nel convento de’ Minori, mi sono lasciato
andare a tutte le più baggiane confidenze: nulla gli
ho taciuto delle peripezie toccate alla mia giovine
signora, e de’ casi atroci avvenuti alla famiglia del
suo avolo, e de’ pericoli corsi, prima a Castell’Arquato,
eppoi a Perugia, in causa di quel dannato di
monsignor Pierluigi, e finalmente com’ella avesse
trovato ricetto e protezione appo i magnifici signori
d’Este e come fosse presentemente, insieme alla duchessa,
a Cremona.... il tedesco, con quella sua aria
melensa e que’ suoi grugniti, più da maiale, salvando,
che non da cristiano, mi ha rivolto un mondo di interrogazioni,
alle quali io, soro, mi son dato premura
di rispondere il più potessi diffusamente, sempre nella
fiducia di parlare a un amico.
</p>

<p>
— E invece?
</p>

<p>
— Invece, m’ho poi avuto modo di capacitarmi
ch’e’ non mirava se non a farmi cantare, per trarre
partito delle mie confidenze e forse a danno della
sventurata mia signora.
</p>

<p>
— Da che lo deducete?
</p>

<p>
— Da una scoperta, che ho fatto staman’istesso,
dopo averci pensato su tutta la notte.... stavo iersera
poco prima del bruzzolo, chiaccherando, come al solito,
con mastro Pellegrino, il quale mi domandava i
più minuti particolari circa la condizione, in cui si
trova la mia signora presso Sua Grazia la duchessa
di Ferrara, e circa l’altre persone che le stanno dintorno....
a un tratto, mastro Pellegrino mi lasciò ed
io, rimasto solo, m’accostai, così per avventura ad
una finestra della foresteria prospicente sul cortile
interno, sotto la quale è suggellata una piccola fontana
a vasca di marmo.... dinanzi a questa, tenevasi
<span class="pagenum" id="Page_419">[419]</span>
curvo un giovinetto, che delle due mani si andava
lavando la faccia.... lo sbirciai e riconobbi il ragazzaccio
da me sovrappreso in atto di rubare, al momento
stesso del mio arrivo nel monistero, quel lesto
fante di valletto, che non avevo poi più riveduto a’
fianchi del suo padrone.... per lavarsi bene la faccia
ed il collo, e’ s’era discinto e sbottonato il giustacuore,
dallo sparato del quale, tra le pieghe rimosse
della camiciuola, chinato siccome teneasi, lasciava
travedere una parte del seno.... io fui per mettere un
grido: quel giovinetto era una donna!...
</p>

<p>
— Olimpia Marazzani? — sclamò l’Anguissola.
</p>

<p>
— V’ho già ripetuto, messere — fece Terremoto — che
di nome io non la ho mai conosciuta, nè tampoco
la riconobbi al momento, comunque avessi agio
di esaminarne accuratamente le fattezze, che l’aque
della fontana aveano monde dello untume onde, a
bello studio, erano state brutte.... solo mi ritrassi con
una incerta e vaga reminiscenza, la quale mi è andata
frullando in capo tutta quanta la notte e m’ha
impedito di chiuder occhio.... sentivo, comprendevo
non esser stata quella la prima volta, in cui m’ero
imbattuto in quel bruno e fiero volto di femina; ma
giammai veniami fatto di ricordarmene nè il dove, nè
il quando.... questa mattina soltanto, risvegliandomi
come di sobbalzo, dopo un breve e leggero pisolare
di pochi minuti, le idee mi si sono schiarate tutte
d’un tratto: nel dormiveglia, tra il fosco e il chiaro
la imagine di quella medesima donna m’è riapparsa,
quasi per incanto, dinanzi agli occhi della fantasia, e
proprio tal quale la ho vista la prima volta, vale
dire: nel giugno del 1549, a Castell’Arquato, in casa
i Santafiora, mentre aiutava quello scellerato di Monsignor
Pierluigi a usar violenza alla mia giovine signora.....
</p>

<p>
<span class="pagenum" id="Page_420">[420]</span>
</p>

<p>
— La Marazzani, dunque? — rintostò il conte Anguissola.
</p>

<p>
— E sarà bene la Marazzani — riprese, come un
po’ uggiato l’ottimo Rinolfo — se voi sapete ch’ella
si noma in cotesta maniera.... io ci ho niente a ridire,
ma, vel ripeto, di nome non ho mai saputo come
la si chiami.... il fatto è solo, che, entrato in un grande
sospetto, sono balzato immediatamente giù dal mio
saccone e corso a ricercare del tedesco, per addimandargli
stretto conto di quel suo servitore ermafrodita;
ma il mio sospetto ed il mio tentativo, onde
appurarlo, giungevano troppo in ritardo: i buoni Minori
mi risposero che sì questi che quello aveano lasciato
insieme il convento sino dalle prime ore d’iersera
e s’erano diretti per la strada maggiore verso
il Po.... il mio sospetto s’è rimutato allora in una
terribile certezza: quella mala femina non poteva essere
camuffata da uomo senza qualche iniquo intendimento;
mentr’ella stava risciaquandosi la faccia
alla fontana, apparecchiandosi così alla già divisata
partenza, il tedesco, suo complice, m’interrogava e
mi scavava sotto il terreno per conto suo.... forse,
chi può divinarlo? anche quel trappolone di messer
Gozzelino è del complotto!... già, quella sua pallida
cera e que’ suoi neri occhiolini, privi di luce come
quelli del pesce morto, non impromettono nulla di
buono.... senza dubio, que’ due si sono recati a Cremona,
con qualche malvagio intendimento a pregiudizio
di madonna.... perciò, senz’altro maggiormente
indugiare, sono montato sul mio gramo ronzino e mi
son subito posto in viaggio, pregando, dal più profondo
del cuore, Gesù Benedetto e la Santissima Vergine
dei sette dolori di farmi giungere in tempo!
</p>

<p>
— E vi giungeremo in tempo! — sclamò Neruccio,
<span class="pagenum" id="Page_421">[421]</span>
infliggendo un forte colpo di sprone a’ fianchi del
proprio cavallo.
</p>

<p>
— Oh sì, che vi giungeremo! — gli fece eco l’Anguissola,
imitandone l’esempio.
</p>

<p>
E partirono con la velocità di due saette scoccate
dalla faretra.
</p>

<p>
Ma, a breve tratto, dovettero arrestarsi per attendere
il loro colossale compagno di viaggio, il quale — in
causa appunto della misera cavalcatura ond’era
provisto — non poteva seguirli che camminando a
piccolissimo trotto.
</p>

<div class="chapter">
<p><span class="pagenum" id="Page_422">[422]</span></p>

<h3 id="cap46"><span class="smcap">Capitolo XLVI.</span>
<span class="smaller">L’incognita di Castro.</span></h3>
</div>

<p>
Carlo V, — nella breve sosta che fece a Cremona,
prima di condursi al convegno di Busseto, — avea preso stanza
in quel celebre Castel Leone, eretto da’ cremonesi in
loro difesa contro l’avversaria Milano, presso le cui
mura la superba metropoli lombarda subì, nel 1213,
quella memorabile disfatta, che le fece perdere persino
il carroccio, e nelle cui sale il famigerato Cabrino
Fondulo esercitò, in seguito, gli atti più crudeli
della sua tirannica signoria.
</p>

<p>
A Castel Leone — oltre il seguito dello imperatore — convennero
pure, affine di rendere omaggio al
medesimo, diversi principi italiani, tra quali il duca
Ercole d’Este con la moglie e la costei corte, di cui
faceva parte Bianca della Staffa: e sappiamo per qual
motivo non si rendesse questa insieme al duca a Busseto,
rimanendo invece, con la duchessa e l’altre
dame, a Cremona, in attesa ch’egli vi facesse ritorno.
</p>

<p>
Delle girandole montate da don Ferrante Gonzaga
in pregiudizio di Pierluigi Farnese, non ci sarà d’uopo
porgere molti schiarimenti al lettore, ond’egli se ne
renda pienamente capace. Sapendo, anche per le voci
insistenti che ne correvano, come — nel chiedere un
<span class="pagenum" id="Page_423">[423]</span>
abboccamento all’imperatore col solito pietoso artefizio
dell’adoprarsi pel ristabilimento della pace — scopo
precipuo di Paolo III quello si fosse di conseguire
pel suo beniamino la investitura del milanese,
cui egli stesso, il Gonzaga, avidamente agognava;
pensò spedire inanzi a Busseto il suo fedel Gozzelini
a mo’ di scandagliatore e di dargli a compagno il
membruto Terremoto, che si fece imprestare dal duca
di Ferrara, sì per giovarsene nel modo che abbiamo
poi visto e sì perchè, in ogni perigliosa evenienza, a
quello servisse di valida scorta e difesa.
</p>

<p>
Diremo, invece, come in Busseto si trovassero Pellegrino
di Leuthen ed Olimpia Marazzani.
</p>

<p>
Morta, sepolta e resuscita a Perugia, Olimpia erasi
ricongiunta al suo Pierluigi e — mentr’egli debellava
i faziosi Colonna — tenutasi ascosa nella di lui casa
di Ripetta, d’onde poscia aveva tratto al palazzo ducale
di Castro, costrutto nel 1537 da Antonio Picconi,
e che il suo augusto amatore aveva fatto in quel
torno abbellire espressamente per lei da Jacopo Meleghino.
</p>

<p>
Ivi ella tenevasi nel massimo riserbo ed acciocchè
i molti curiosi del piccolo luogo non potessero giugnere
a riconoscere chi veramente ella fosse, mai
mostravasi in publico se non con la faccia coperta da
una maschera di velluto.
</p>

<p>
Però non andò guari che venne denominata la
<i>Incognita di Castro</i>, nè altrimente fu nota che sotto
un tal nome.
</p>

<p>
Le cagioni di un simile contegno si comprendono
ovviamente: ella voleva sfuggire alle indagini, che
avesse fatto di lei l’Anguissola, e ad ogni contatto
con lui.
</p>

<p>
Nella situazione d’animo, in cui ella trovavasi
<span class="pagenum" id="Page_424">[424]</span>
rispetto al suo antico amante, annidavasi un mistero
psichico ch’ella istessa mai era giunta a spiegarsi;
per l’uomo, che le aveva consacrato i più caldi affetti
e che, per suo amore, s’era macchiato di un nero delitto
di sangue, ella provava a un tempo — lo abbiamo
già detto — e simpatia e repugnanza. Questa l’aveva
sempre distolta dal darsi interamente a lui e spintala
tra le braccia di un altro: quella le vietava di atteggiarglisi
a nimica aperta e di arrecargli alcun male.
</p>

<p>
Il saperlo tra gli uficiali a’ soldi del Farnese viemmaggiormente
la pose in apprensione ed impiccio.
</p>

<p>
Come schivarne l’incontro?
</p>

<p>
Confidarsi anche parzialmente a Pierluigi avrebbe
equivaluto ad intorniare l’uomo, che voleva preservato,
di rischi e pericoli senza fine: un sospetto, che
fosse sbucciato in core del principe poteva facilmente
convertirsi per quello in una minaccia di morte.
</p>

<p>
E per qual via premunirsi altrimenti?
</p>

<p>
La fede cieca che il Farnese riponeva ne’ suoi astrologi
e dottori, le suggerì un ottimo spediente. Col di
lui istesso danaro si accaparrò il concorso di un di
costoro, dal quale si fece solennemente prognosticare
dipendere la sua vita e la sua felicità dalla sua nè
troppa vicinanza nè troppa lontananza dal conte Giovanni
Anguissola; le stelle collegare il suo al destino
di costui; ogni sciagura, o danno, o malore, che a
questi intervenisse rimutarsi inevitabilmente in suo
malore, danno sciagura: ned esservi laonde più acconcio
mezzo a preservarla, se non ch’egli vivesse
tranquillo nella condizione e nel luogo in cui si trovava,
ma senza che giammai, per niuna cosa al mondo,
potesse aversi secolei il minimo contatto.
</p>

<p>
Tali canzonature venivano congegnate nella casa
di Ripetta, dove — al suo ritorno dalla guerra del
<span class="pagenum" id="Page_425">[425]</span>
Sale combattuta in Abruzzo — Pierluigi n’ebbe pienamente
a contezza. Sollecito della donna sua ed uso
a non discutere, nè a revocare mai in dubio i sentenziati
della scienza astrologica; fu egli stesso allora
che imaginò di ricovrare Olimpia nel suo palazzo di
Castro, esortandola a non uscire mai per le vie se
non col volto larvato, e che — per tenerglielo più
possibilmente, senza che il fosse troppo, discosto — assegnò
per stanza all’Anguissola il castello di Nepi.
</p>

<p>
Per via di tale accorgimento, le faccende procedettero,
infatti, senza mai dar luogo a inconveniente
nessuno, e di guisa tale che il conte Anguissola erasi
quasi indotto a ritenere d’aver sognato quando eragli
parso di rivedere Olimpia su la piazza di Perugia.
</p>

<p>
Allorchè si trattò del convegno tra il papa e l’imperatore,
Pierluigi trovavasi appunto a Castro ed
esponeva all’amante sua i dubi forti che lo ingombravano,
circa la riuscita del novello tentativo che l’augusto
suo genitore proponevasi fare in suo vantaggio.
Noto, com’eragli, il poco buon concetto in cui lo si
teneva dallo universale, e’ vedeva un emolo, un avversario,
un nimico anche in ciascun membro del
numeroso suo parentado, persino negl’istessi suoi
figli, e temeva però si mettessero al fianco dell’imperatore
ed anco di suo padre, ma specie del primo,
uomini intesi a scalzarlo ed a lavorare sott’aqua per
attraversargli la riuscita. Dolevasi, quindi, di non avere
nel luogo, in cui l’importantissimo e decisivo abboccamento
doveva effettuarsi, nessun servitore fedele, o
schietto amico, che perorasse per lui od, almeno, invigilasse
l’andamento delle cose e, nel caso, lo tenesse
istruito de’ pericoli che il minacciassero.
</p>

<p>
Stando in simili angustie, nè sapendo a qual partito
appigliarsi, l’arrivo a Castro del nostro vecchio
<span class="pagenum" id="Page_426">[426]</span>
conoscente, il tedesco di Leuthen, gl’ispirò il pensiero
di spedire appunto costui su le calcagna del papa e
dello imperatore e di affidarsi a lui per quell’uficio
di cui non sapeva chi meglio incaricare.
</p>

<p>
Pellegrino — per la sua qualità di creato e spione
de’ Farnesi — era uno de’ pochi — a non dire: il
solo — che fosse a parte del segreto d’Olimpia e conoscesse
chi veramente ascondevasi sotto la maschera
della <i>Incognita di Castro</i>.
</p>

<p>
Tale circostanza fece scattare una ardimentosa idea
nella calda fantasia di quella donna, vaga ed amante
più che altra mai di agitazioni e d’arrischiate imprese:
questa, di farglisi occultamente compagna nella
spedizione a cui lo destinava il Farnese.
</p>

<p>
E così fu.
</p>

<p>
Mentre Pierluigi lasciava Castro, per recarsi a Piacenza;
ella travestivasi da ragazzo del contado e, così
camuffatta, partiva, a sua volta, per Bologna prima
e quindi per Parma, in compagnia di Pellegrino, d’onde — al
momento dato — si portò, come vedemmo, a
Busseto, nel convento de’ Minori Osservanti.
</p>

<p>
La faccia, le vesti, i modi del Gozzelini non mancarono
di svegliare subito i suoi sospetti e di eccitarla
e tenerlo d’occhio e a studiare qualche spediente
per venire in chiaro delle sue intenzioni. Fu nel mettere
in atto il più ardito di tali tentativi, quello, cioè,
d’impadronirsi del suo borsello e delle carte, che il
medesimo potesse contenere; ch’ella cadde tra le grinfe
di Terremoto e che ne susseguì la scena di cui fummo
testimoni.
</p>

<p>
L’incontro fra il gigante e Pellegrino ed il riconoscimento
di quello da parte di Olimpia, che ravvisò
subito in lui l’uomo formidabile da cui era stata atterrata
nel castello de’ Santafiora, le fece nascere il
<span class="pagenum" id="Page_427">[427]</span>
desiderio d’iscuoprire, per di lui mezzo, cosa fosse
intervenuto di Bianca della Staffa. Il tedesco, sotto il
manto dell’amicizia che avea professato per la famiglia
di costei e della fiducia, che, necessariamente doveva
però a quello ispirare, servì di mezzano a tali
suoi finì. Risaputo, per siffatta via, tutto quanto risguardava
la giovane amante del nostro Neruccio, e
visto risolversi in isfavore del suo Pierluigi tutto lo
armeggio de’ cotidiani colloqui che avevano avuto
luogo tra il papa e l’imperatore; ella decise di abbandonare
alla chetichella Busseto e di condursi in
Cremona, dove tentare un’altra volta d’impadronirsi
di colei, contro la quale sentivasi sempre animata da
un cieco e quasi istintivo livore.
</p>

<p>
Il rimanente ci è noto.
</p>

<div class="chapter">
<p><span class="pagenum" id="Page_428">[428]</span></p>

<h3 id="cap47"><span class="smcap">Capitolo XLVII.</span>
<span class="smaller">Triplice alleanza.</span></h3>
</div>

<p>
Neruccio, l’Anguissola e Terremoto giunsero a Castel
Leone di Cremona, che volgevano tuttavia le prime
ore del mattino.
</p>

<p>
I due giovani uficiali si tennero in disparte, mentre
il colosso, ch’era ben conosciuto dalle genti del
luogo, introducevasi nel castello.
</p>

<p>
Vedendolo entrare affrettatamente e con sul volto
quell’aria interrogativa che accompagna sempre le
ansiose agitazioni; talune donne, attinenti alla corte
della duchessa d’Este e che furono le prime a badargli,
credettero giungess’egli apportatore di qualche
infausta novella e gli si fecero incontro premurose,
chiedendogli a dieci voci:
</p>

<p>
— Ecchè?... perchè di ritorno voi solo?... chi v’ha
spedito inanzi?... cos’è mai accaduto?... che è mai che
qui vi conduce?... qualche malanno è forse toccato a
monsignore il duca?...
</p>

<p>
— No, no, — s’affannava a risponder loro il buon
Terremoto — nessuno mi spedisce.... non precedo nessuno....
non ci sono, almeno spero, malanni di sorta....
</p>

<p>
— Ma che è, dunque?...
</p>

<p>
— Nulla, vi replico, madonne.... piuttosto io mi piglierò
licenza di domandare a voi se mi sappiate dire
<span class="pagenum" id="Page_429">[429]</span>
ove si trova, in questo momento, donna Bianca, la
mia signora.
</p>

<p>
Le damigelle si guatarono l’uaa l’altra di sottecche,
con fare stupito, quasi mormorassero tra loro:
</p>

<p>
— O intendiamo noi di sghimbescio, o costui, poveraccio,
ha egli dato il cervello a rimpedulare!
</p>

<p>
Terremoto girava l’occhio da questa a quella, meravigliando
a sua volta della inesplicabile loro meraviglia
e cominciando a sentirsi il petto sbattuto dal
batticore.
</p>

<p>
— Vi domandavo — riprese esitante — se mi saprete
indicare....
</p>

<p>
— Eh, v’abbiamo inteso, mastro Rinolfo — lo interruppe
una di quelle — ma solo non ci sappiamo
spiegare il fine recondito di cotesta vostra domanda.
</p>

<p>
— Fine recondito?... e che v’ha di strano in questo,
che io, ritornando dopo alcuni giorni di assenza,
chiegga a cui primo incontro: dov’è la mia signora?
</p>

<p>
— Ma egli è che, maestro, dov’ella sia il dovreste
sapere voi medesimo assai meglio di noi.
</p>

<p>
— Io?... oh marchiana cotesta!... e come?... e per
qual ragione?
</p>

<p>
— Per la ragione semplice, che ella è partita da
Cremona stamane istessa al primo crepuscolo, con la
persona da cui l’avete mandata a ricercare.
</p>

<p>
Terremoto non fiatava per lo sbigottimento.
</p>

<p>
— Partita?... — farfugliava tra denti, che un’ansia
mortale gli facea sbattere come per freddo — partita
al crepuscolo?... con una persona che io?... ma chi è
codesta persona?...
</p>

<p>
— Eh, gua’?... — fece la donzella — la persona
istessa, che è venuta per conto vostro a richiederla.
</p>

<p>
— Un vecchietto — soggiunse una delle costei compagne — una
specie di castaldo, che scortica la lingua
nostra alla maniera de’ tedeschi.
</p>

<p>
<span class="pagenum" id="Page_430">[430]</span>
</p>

<p>
— Ah! — sclamò con un grido Rinolfo.
</p>

<p>
E, con atto di suprema disperazione, si cacciò ambo
le mani tra i cerfugli cascanti dalla bionda capellatura.
</p>

<p>
Le damigelle lo contemplavano esterrefatte come se
avessero dinanzi un fenomeno.
</p>

<p>
— Ma come.... come? — ripigliò a dire il povero
uomo, dopo la pausa di un istante — com’è accaduto
che donna Bianca abbia seguito quel farabutto di tedesco,
senza sospettare che sotto alle sue parole
indiavolate ci potess’essere qualche bertovello?
</p>

<p>
— Gli è facile a spiegarselo — fece una di quelle — come
ve lo abbiamo detto testè, il vecchierello
che voi chiamate tedesco, è venuto qui insieme ad un
suo fante....
</p>

<p>
— Ah.... c’era pur seco un fante?
</p>

<p>
— Sì, certamente; ma questi nemmanco è entrato
nella rôcca.
</p>

<p>
— Era egli un giovinotto sbarbato, con due grandi
occhioni neri e lucenti, le sopracciglia copiose e ritte
ed alcunchè di donnesco in tutta la persona?
</p>

<p>
— Che avesse del donnesco mal saprei asseverare,
chè lo abbiamo sbirciato solo così alla sfuggiasca; ma
giovine e con occhi e sopracciglia come voi dite, era
per certo.
</p>

<p>
— Ebbene, ebbene?
</p>

<p>
— Il vecchierello, dunque, lasciato il suo servidore
al di là del ponte, s’è fatto inanzi a domandare di
donna della Staffa, soggiungendo ch’e’ veniva direttamente
da Busseto, con una ambasciata vostra
per lei.
</p>

<p>
— Ed a chi s’era rivolto per ispifferare di simili
fandonie?
</p>

<p>
— A messere Amerigo de’ Coronei, il mastro di
<span class="pagenum" id="Page_431">[431]</span>
Sua Magnificenza la duchessa nostra; ma talune di
noi... io, per esempio.... eravamo presenti.
</p>

<p>
— E che gli rispose mastro de’ Coronei?
</p>

<p>
— Nulla; senonchè io medesima andai al nostro
dormentorio ed a madonna Bianca, che s’era a pena
levata di letto, perchè un cotal poco indisposta...
</p>

<p>
— Ah, er’anco indisposta quell’angelo santo?
</p>

<p>
— Cosa da nulla, Rinolfo caro! un po’ di gravezza
al capo buscatasi in una passeggiata che abbiamo fatto
iersera lunghesso le rive del Po.
</p>

<p>
— Tirate inanzi.
</p>

<p>
— A donna Bianca, dunque, annunziai la persona
che, per conto vostro, l’aveva richiesta.
</p>

<p>
— E donna Bianca?
</p>

<p>
— C’è tampoco a domandarlo? non così udì il vostro
nome, che subito si lanciò fuori dell’uscio ad incontrare
colui.
</p>

<p>
— E colui?
</p>

<p>
— Colui non le tornò nè ignoto, nè discaro, poichè
ella a pena lo scorse, gli volò inanzi sclamando: oh,
messer Pellegrino! oh, messer Pellegrino! e stette
quasi per gittarglisi fra le braccia!
</p>

<p>
— Eh, mi spiego cotesto!... il manigoldo era già
stato attinente e divoto e pressochè familiare della
casa del suo misero avo.... ella non potea figurarsi
che, ligio e venduto siccom’è alla genìa de’ Farnesi,
dovesse tradire le antiche amicizie per darla in balìa
del suo persecutore... è sì buona ed onesta madonna
Bianca, che si rappresenta tutta l’umanità creata a
sua similitudine!
</p>

<p>
— Sarà benissimo come voi dite; ma il fatto si è
che ell’accolse il nuovo venuto con ogni più manifesto
segno di attenzione e di simpatia e non l’ebb’egli
così annunziato come venisse, per conto ed incarico
<span class="pagenum" id="Page_432">[432]</span>
vostro, onde seco menarla direttamente a voi, che
ella corse subito alla duchessa, gliene chiese licenza
e si apparecchiò senz’indugio a partire.
</p>

<p>
— Oh, la mia disgraziata signora!... e quale strada
hanno dessi pigliata?
</p>

<p>
— Oh, non badammo a cotesto!... nevvero, voialtre?
</p>

<p>
— No, certo — risposero le compagne.
</p>

<p>
Ed una soggiunse:
</p>

<p>
— Ma egli è fuori dubio che avranno pigliato
quella del Po’ se volevano traversarlo per arrivare a
Busseto.
</p>

<p>
— Eh, che a Busseto non ci hanno fatto ritorno!
</p>

<p>
In quel punto sorvenne mastro Amerigo de’ Coronei.
</p>

<p>
— Messere — gli chiese tosto Terremoto, nella cui
grossa cervice era balenata una idea — sapreste voi,
per avventura, ove presentemente si trovi Monsignor
Pierluigi Farnese?
</p>

<p>
— Il duca di Castro? — fece mastro Amerigo, pigliandosi
il labro inferiore tra l’indice e il pollice della
mano destra e stirandoselo inanzi con fare di sufficenza — eh,
il duca di Castro, se memoria non mi
falla, s’ha, in questo punto, da trovare a Piacenza,
dove non so se più stia per ingaggiare cavalli e fanti
a servizio dello esercito papalino, o per attendere
quelle buone novelle che spera gli abbiano a giugnere
da castel di Busseto.
</p>

<p>
— A Piacenza, voi dite?
</p>

<p>
— A Piacenza, a Piacenza.
</p>

<p>
— Non mi rimane più dubio!
</p>

<p>
E con questa conclusione gittata là in modo esclamativo,
il gigante abbandonò in asso le dame e il
gentiluomo della corte estense, per tornar frettoloso
fuori del castello e raggiungere i suoi due compagni.
</p>

<p>
<span class="pagenum" id="Page_433">[433]</span>
</p>

<p>
Con vivo interessamento da parte dell’Anguissola e
con profondo dolore da parte di Neruccio, questi ascoltarono
la triste narrazione che quello fece loro di
quanto aveva risaputo nel castello.
</p>

<p>
Bianca era disparsa; Bianca era stata rapita da
donna Olimpia Marazzani e Pellegrino di Leuthen;
Bianca trovavasi probabilmente a Piacenza già in
potere di Pierluigi Farnese.
</p>

<p>
Un siffatto persuadimento rinfocolava gli odî mal
sopiti dei due sventurati amatori, a’ quali aggiungevasi
Terremoto, che — a giudicarne almeno dagli
atti irosi e da’ sonori sospironi, che gli uscivano dal
colossale torace — appariva di loro non meno addolorato
e sdegnato.
</p>

<p>
Senza pronunziar verbo, i due giovani capitani si
strinsero espressivamente la mano, quindi — volgendosi,
in pari tempo, al gigante, con uno sguardo che
significava un invito:
</p>

<p>
— A Piacenza! — esclamarono a due voci.
</p>

<p>
— A Piacenza! — rispose Terremoto.
</p>

<p>
E partirono tutti tre al trotto, queglino de’ loro
eccellenti corridori e questi del suo misero ronzino.
</p>

<div class="chapter">
<p><span class="pagenum" id="Page_434">[434]</span></p>

<h3 id="cap48"><span class="smcap">Capitolo XLVIII.</span>
<span class="smaller">La investitura.</span></h3>
</div>

<p>
S’era in sul finire di agosto dell’anno così detto di
grazia 1545 e nella città di Piacenza.
</p>

<p>
Entro un ampio salone di pianterreno, tappezzato
in cuoio liscio e grezzo a borchiellature di rame, e
col mobiliare più antico di un secolo della voga corrente
a que’ dì; teneansi in colloquio due uomini,
nell’uno de’ quali — alla barba puntuta, al naso piovente
e alle volatiche onde avea chiazzata la pelle
del volto — facile tornava il riconoscere il signor
duca di Castro.
</p>

<p>
L’altro era messere Alessandro Viustino, dottore in
leggi ed allora di lui rappresentante nel reggimento
della podesteria di Novara.
</p>

<p>
Sin dal maggio, il Farnese trovavasi albergato nella
casa di quella sua creatura, dove, senza fallo, attendeva
gli pervenisse da Roma la buona novella.
</p>

<p>
La buona novella doveva essere la sua investitura
nel ducato di Parma e Piacenza, pel trattamento
della quale causa Sua Beatitudine il Papa avea già
tenuto due distinti concistori.
</p>

<p>
L’ospite e l’ospitato stavano conversando delle difficoltà
più o meno grandi, che il pontefice avrebbe
<span class="pagenum" id="Page_435">[435]</span>
potuto incontrare a spuntarla: quando un donzello — dopo
aver bussato pianamente all’uscio — si fe’ inanzi
ad annunziare l’arrivo di tale, che chiedeva istantemente
parlare a monsignore il duca.
</p>

<p>
Pierluigi sobbalzò dalla sua scranna, con quel movimento
irresistibile di ansietà che è tutto proprio
delle prolungate aspettazioni e:
</p>

<p>
— Fa entrare, fa subito entrare — intimò al valletto.
</p>

<p>
Il quale poco istette ad introdurre un’altra nostra
conoscenza, il tedesco Pellegrino di Leuthen.
</p>

<p>
Pellegrino giungeva direttamente da Roma.
</p>

<p>
Figurarsi se doveva essere il benvenuto!
</p>

<p>
Il duca gli corse incontro, come lo avrebbe fatto
con una vezzosa dama di corte e — stringendogli
tutte le due mani nelle sue:
</p>

<p>
— Ebbene, ebbene, mastro di Leuthen — gli addimandò
premuroso — quali notizie mi recate?
</p>

<p>
— Pone! pone! — fece il tedesco, assidendosi s’uno
scannello, che, nel frattempo, il Viustino gli aveva
profferto — gasa Farnese gasa biù fordunate di gueste
monte!
</p>

<p>
— Storia vecchia, Pellegrino: veniamo alle nuovità.
</p>

<p>
— Cranti, crantissime nuofità!... fostre eccellensce
difenute nonne tue folte in una folta sola.
</p>

<p>
— Cosa volete dire?
</p>

<p>
— Foler tire che fentisette gueste medesime mese
Sua Magnificensce tonna Marcherite t’Afstrie bartorito
e tato alla luce tue cemelli, che patezzati coi nomi
di Alessantre e di Garle....
</p>

<p>
— Ah, mia nuora?... brava! è di buona razza; ma di
cotesto assai mediocremente mi preme... io bramerei
piuttosto sapere come siano ite le faccende....
</p>

<p>
L’astuto raccoglitor di cimeli interruppe il duca
<span class="pagenum" id="Page_436">[436]</span>
d’un cenno e strizzando maliziosamente dell’occhio
al Viustino che stava curioso in ascolto:
</p>

<p>
— Monscignore — riprese a dire — subone io dimendicarmi
suoi inderessi.... ma sua eccellensce fare
crantissime torte sue fetelissime serfitore.... gome!...
io breferire bartoriscione tonna Marcherite t’Afstria
a crante, imbordantissime afenimente fostre infestimente?...
ah, monscignore....
</p>

<p>
— Bene! bene! vi chiedo scusa del dubio... ma spiegatevi,
spicciatevi una volta.... chè vi caschi la
lingua!
</p>

<p>
— Domine! domine! guante siede imbasciente!... se
lincua tofesse cascare fostre tefotissime serfe, fostre
defotissime serfe non essere gabace tarfi sbiecascioni
tesiterate!...
</p>

<p>
— La vorrete finire una volta?
</p>

<p>
— Sùpito! sùpito! sùpito!...
</p>

<p>
— Ah, sia ringraziato il Signore!
</p>

<p>
— Tunque, fostre eccellensce tefe sabere tue goncistore
state tenute Sua Peatitutine per fostre facente....
fostre fetelissime secredarie, messere Abollonie
Filarete fatta crante berorascione in fostre fafore;
ma Antalot e Marquina, ministri serenissime
imberadore, niente folere.... folere infece infestite feute
fostre tegnissime figlie, signor tuca di Camerine...
tenute tunque prime goncistore alli totici questo mese
e trofate molte, crante, ostinatissime obbosiscione...
gartinali di Cupis e di Purgos fatta obbosiscione abertamente;
gartinale di Pologna timantate crascia tacere;
gartinali Bisano, Garpi e Satolete barlate molto
contro e gartinali Trifulscio, Garaffa e Armagnac
niente interfenuti goncistore.... oh, faccente brese
pruttissime bieche!...
</p>

<p>
— Per la croce di Dio, pare anco a me! — sclamò
Pierluigi.
</p>

<p>
<span class="pagenum" id="Page_437">[437]</span>
</p>

<p>
— E com’è andata a terminare? — chiese, non senza
qualche ansietà, il dottore Viustino.
</p>

<p>
— Antata derminare — rispose il tedesco — come
tofefa antare derminare.... Sua Peatitudine fatte gorrere
molte splentite bromissione gartinali regalcitranti....
settimana topo tenute segonto goncistore....
e allora tutti borborati abbrofata brobosiscione e, con
crante, crantissimo blauso di tutti, fostre eccellensce
broglamata tuche di Biacensce e di Barme.
</p>

<p>
— Davvero! — gridò il neo-monarca, balzando nuovamente
in piedi, comunque un po’ a stento, acciaccato
qual’era dai turpi malanni che lo affliggeano
del continuo.
</p>

<p>
E ricascò subito su la propria sedia.
</p>

<p>
— Daffero! daffero! — confermò il tedesco — guante
io lassiate Rome, Sua Peatitutine stare già brebarate
foi espetire suo lecato ed emissario ingompensato bortarvi
pone nofelle.
</p>

<p>
— Ah, finalmente! — sospirò Pierluigi.
</p>

<p>
E il Viustino, facendogli eco:
</p>

<p>
— Sia ringraziata la bontà del Signore.
</p>

<p>
— E guella tel suo Ficario — concluse filosoficamente
Pellegrino di Leuthen.
</p>

<p>
Senz’attender altro, il Farnese inviò tosto persone
di sua fiducia a render palese il lieto avvenimento
a’ più ragguardevoli principi e così: Vincenzo Buoncambi
a re Francesco I di Francia e il conte Agostino
Landi alla serenissima di Venezia.
</p>

<p>
Su i primi del settembre — come lo aveva annunziato
il tedesco — giunse a Piacenza l’emissario papale.
Era quel medesimo Bernardino de’ Castellari,
vescovo di Casale, detto <i>Monsignor dalla Barba</i>, che
già ci accadde di vedere a Perugia, dov’era ito a
seppellire la guerra del sale e le libere guarentigie
<span class="pagenum" id="Page_438">[438]</span>
di quella nobile contrada. Monsignor dalla Barba poteasi
considerare, a buon dritto, quale uno augello di
malo augurio, la cui presenza rispondeva mai sempre
a qualche grave calamità di popolo. Egli, infatti, e
sottomettere nel 1532 i ribelli anziani di Ancona, cui
impose a legato un Benedetto degli Accolti, che, per
conseguire il governo di quella città, aveva promesso
pagare alla Camera Apostolica l’annuo canone di ventimila
scudi; — egli — come vedemmo — a sostituire
il medesimo Pierluigi nel governo della soggiogata
Perugia, che assoggettò alle più dure taglie e privò
de’ più antichi istituti, sino a cambiarle il supremo
magistrato in un <i>Conservatore dell’obbedienza alla
Chiesa</i>; — egli, finalmente, apportatore al duca di
Castro ed a’ piacentini dei brevi papali che quello costituivano
duca di Piacenza e di Parma: nunzio egregiamente
scelto a tanta sventura di popolo!
</p>

<p>
Il giorno ventitrè dello istesso mese di settembre,
il vescovo dalla città, Monsignor Catellano Triulzio,
il teatino Rocco de’ Tamburini, il conte Jacopo Mandello
e secoloro, Antonello Manzio, Alberto Penna,
Giannantonio Fasolo e Paolo Notari, cittadini piacentini,
aventi insieme, quali testimoni, gli altri cittadini
Agostino Fasolo e Giovan Battista Peragò; si portarono,
con Monsignor della Barba, in cittadella dove
questi presentò solennemente i brevi papali al novello
duca, il quale trovavasi in letto.... dicono taluni cronisti,
con la podagra; ma tutti sanno di quale razza
di podagra si trattasse.
</p>

<p>
Il Consiglio Generalissimo della città avea dato incarico,
perchè al nuovo signore prestassero giuramento
di fede ligia e leal sudditanza, al priore cavaliere
Barnaba Del Pozzo, agli anziani: cavaliere Marco
Antonio Barattieri, conte Anton Maria Anguissola,
<span class="pagenum" id="Page_439">[439]</span>
Aurelio Cicala, Marco Antonio Zanardi-Landi, Giovanni
Stefano Anguissola, Giovanni Bartolomeo da
Fontana, Antonio Morselli, Giovan Battista Bonino,
Benedetto della Corte e Gabriello da Cinquate, ed ai
dottori in legge: Lazzaro Tedaldi, Alessandro Viustino,
Pier Maria Pavesi, Marco Antonio Scotti, Pellegrino
Casati, Fabio Capallati, Dionigi Rocca, Lodovico
Anguissola e Battista Morselli.
</p>

<p>
Tutte cotali cerimonie vennero seguite da tre giorni
di publiche feste con spari, giuochi pirotecnici, processioni,
torneamenti e con la promulgazione di un
bando, a tenore del quale rimaneva prescritto che
tutti gli anni il ventitrè di settembre si dovesse in
ugual maniera solennemente festeggiare.
</p>

<p>
Ma i bandi soventi propongono e chi dispone è quel
grande laceratore e costitutore insieme di tutte le
legalità che ha nome il volere del popolo.
</p>

<div class="chapter">
<p><span class="pagenum" id="Page_440">[440]</span></p>

<h3 id="cap49"><span class="smcap">Capitolo XLIX.</span>
<span class="smaller">Il duca di Piacenza e di Parma.</span></h3>
</div>

<p>
Quale sia stato il governo o — piuttosto — lo sgoverno,
che lo sterpone di papa Paolo III fece de’ bei
paesi balestrati in sua balìa da un sinedrio pretesco;
nessuno lo ignora.
</p>

<p>
Noi ci limiteremo, quindi, ad un breve e sfuggente
cenno cronologico desunto dalle cronache de’ tempi,
tanto perchè — anche que’ pochi tra i benigni lettori
nostri, cui mancassero le nozioni istoriche, che vogliamo
ammettere nei più — possano formarsi una
idea del modo di procedere di Pierluigi come sovrano
regnante.
</p>

<p>
Inteso egli pertanto a disporre la propria corte, designò
a suoi segretari intimi e partecipanti: Apollonio
Filareto, Annibal Caro, Anton Francesco Rainerio,
Francesco Monterchi, Giovan Battista Pico, Davide
Spilimbergo, Gandolfo Porrino, il filosofo Giovanni
Pasini, il piacentino Bartolomeo Gotifredi, il Zuccardi,
il Tebalducci. In cima a tutti pose il Filareto ed, a
reggere la podesteria, chiamò da Parma il dottore in
legge messer Francesco de’ Cusani.
</p>

<p>
Per l’amministrazione della giustizia cui sovratendeva
Annibal Caro, eresse pure un Supremo Consiglio,
o Tribunale, composto di sette giureconsulti, il quale
teneva udienza nel palazzo grande di piazza, publiche
il lunedì ed il venerdì e segrete il mercoledì e visitava
i carcerati il sabato.
</p>

<p>
<span class="pagenum" id="Page_441">[441]</span>
</p>

<p>
Tale Supremo Consiglio — che aveva a presidente
quel Claudio Tolomei da Siena, che fu poi vescovo di
Curzola, a consiglieri: Alessandro Viustino, Bernardo
Bergonzio da Parma, Tomaso Avogadri da Novara,
Pier Filippo Martorelli da Osimo, Salvator Pasino da
Colle di Toscana e Francesco Campello, detto comunemente
<i>Cecchino da Spoleto</i> con titolo ed autorità di capitano
di giustizia, ed a segretario il gentiluomo milanese
dottore Anton Francesco Rainerio — tale Supremo
Consiglio, ripetiamo, cominciò a funzionare, tenendo la
sua prima seduta publica il giorno nove di novembre.
</p>

<p>
Pierluigi istituì, inoltre, il Maestrato delle Entrate,
specie di Ministero delle Finanze, che doveva invigilare
su le rendite della Casa Ducale ed i privati interessi
del principe e gli dette a presidente messer
Pier Paolo Guidi ed a consiglieri il piacentino Giovanni
Bosello ed il parmigiano Angelo Cantelli.
</p>

<p>
Da principio, soleva il novello principe recarsi in
su le rive del Po ed ivi, tenendo corte alla consuetudine
medioevale, rendere egli in persona giustizia.
In tali solenni occasioni, gli erano compagni, scorta
e consiglio, il conte Sforza Sforza di Santafiora, suo
nipote, Sforza Pallavicino da Fiorenzuola, il cavaliere
Giovan Francesco Asinelli, consigliere di guerra, Pier
Filippo Martorelli, il presidente del Magistrato delle
Entrate, Alessandro Tomasoni da Terni, maestro di
Campo, che è quanto dire: ministro della guerra, il
dottor Fabio Copallati, il marchese Camillo Sforza-Fogliani,
Bartolomeo da Villachiara, suo primo ministro,
e la pleiade de’ segretari.
</p>

<p>
Il buon popolo — sempre facile a sperare ed illudersi — prese
per moneta di buona lega quelle menzognere
parvenze di ordine e di legalità assunte da
monsignore il duca e ne benaugurò pel proprio avvenire.
<span class="pagenum" id="Page_442">[442]</span>
Ma — al solito — non istette gran pezza a
doversi persuadere di aver pigliato un madornalissimo
granchio a secco. Pierluigi era sempre Pierluigi: la
volpe perde il pel non il costume.
</p>

<p>
Mutando però repentinamente ed intenzioni e pratiche,
cominciò a mandar fuori un suo nuovo bando
col quale intimava a tutti i feudatari, che aveano possedimenti
e castella nel territorio della ducea di rendersi
ad abitare nelle principali città e di non rimanersene
ne’ loro feudi, sotto comminatoria della confisca
de’ beni e di pene personali, che molti non
potettero sfuggire.
</p>

<p>
Quindi ordinò la famosa <i>Tagliata</i> che egli stesso
aveva già intrapreso sino da quando trovavasi in
Piacenza come capitano delle armi di Santa Chiesa.
Per tutto il paese dove quella <i>tagliata</i> dovevasi effettuare,
leggevasi inciso su colonnette di pietra «INTRA
HOS FINES NEMO STRUCTURAM, ARBOREM,
VITEM HABEAT. QUI SECUS FAXIT GRAVIS
MULCTÆ REUS ESTO.»
</p>

<p>
In circostanza delle gazzarre carnevalesche festeggiate
con una grande giostra su la piazza della cittadella
e con altri publici giuochi e sollazzi, il ticchio
gli venne di comandare a tutti i suoi maggiori vassalli
che dovessero convenire in città in compagnia delle
rispettive loro consorti. E così da siffatte esorbitanze,
a cui non tutti consentivano d’ottemperare trasse argomento
a sevire contro di questo e di quello.
</p>

<p>
Perchè il conte Gerolamo Pallavicino, signore di
Cortemaggiore, non s’era affrettato a mettere stabile
dimora a Piacenza, profittò di saperlo assente, per
farne arrestare la madre, Lodovica d’Erasmo Triulzio,
e la moglie, Camilla d’Ottaviano Pallavicino, e tenerle a
lungo recluse nel vescovado di Piacenza, mentre inviava
suoi uomini ad occupare la terra di Cortemaggiore.
</p>

<p>
<span class="pagenum" id="Page_443">[443]</span>
</p>

<p>
In pro’ del Pallavicino, s’interposero moltissimi distinti
Signori vuoi presso di Carlo V e vuoi della republica
veneta, e tanto più che la di lui moglie trovossi
in istato di gestazione. Ma siffatte pratiche a
null’approdarono. Pierluigi schermivasi ora accusando
il sere di Cortemaggiore di quattro distinti omicidi,
ora di parteggiare segretamente per la Francia e lo
stesso papa — cui s’erano pure rivolti quegl’intercessori — chiarivasi
del medesimo aviso del figliuolo,
trovando opportuno il sostener prigioniera donna Camilla,
onde impedire a Girolamo ogni successione e
dichiarando che la gravidanza di lei altro poteva non
essere che una maliziosa simulazione.
</p>

<p>
In pari tempo, altre gravissime cagioni di sdegno
suscitò il Farnese nel nobile conte Giovanni Dal Verme,
pretendendo da lui i balzelli per le sue terre di Romagnese,
che questi giustamente riteneva piuttosto
milanesi che piacentine.
</p>

<p>
Ed altre ancora nelle possenti casate degli Anguissola,
de’ Landi, de’ Scotti e dei Fontana, col voler eleggere
egli stesso il Vicariato di Provigione che — per
antichissime consuetudini e dritto — perteneva a
quelle quattro famiglie.
</p>

<p>
Arroge i vizî nefandi di cui Pierluigi era macchiato,
e il suo continuo insidiare all’onore ed alla
domestica pace di quanti gli stavano intorno.
</p>

<p>
Ciò doveva naturalmente alienargli in breve l’animo
di tutti ed accumulare una tremenda tempesta
sul maledetto suo capo.
</p>

<p>
Scoppiò frattanto il moto de’ Fieschi.
</p>

<p>
Ma — prima di divisarne i casi — diciamo, in
breve, da che muovesse ed in che veramente consistesse.
</p>

<div class="chapter">
<p><span class="pagenum" id="Page_444">[444]</span></p>

<h3 id="cap50"><span class="smcap">Capitolo L.</span>
<span class="smaller">La congiura dei Fieschi.</span></h3>
</div>

<p>
Come già ci avvenne di accennarlo — Genova era
stata accomodata da Andrea Doria di una nuova costituzione
detta <i>legge del Garibetto</i>, ma — in onta a
ciò — oltre ad essere divisa in parte guelfa a ghibellina
«come — a dire del Varchi — generalmente
tutte le terre d’Italia» eralo ancora in nobili e popolani,
questi ultimi in cittadini e plebei e i cittadini,
dal canto loro, in mercatanti ed artefici.
</p>

<p>
Le famiglie, nobili o no, che aveano primeggiato
negli affari politici, voleano accrescere la loro potenza
altre aggregandosene, meno illustri, ma numerose;
laonde, non per vincolo di sangue, ma per comunanza
d’interessi e di fazione, s’erano costituiti de’ così
detti <i>Alberghi</i>, portando medesimo cognome e stemma,
associati ne’ litigi, nei contratti e nelle votazioni.
</p>

<p>
La fazione guelfa era capitanata dagli Adorno, la
ghibellina dai Fregoso, ed il popolo, parte schieravasi
con quelli, parte con questi, i quali prevalsero
a lungo e — durante il loro predominio — a nessuna
persona nobile o di parte guelfa furono accessibili
le magistrature, e ghibellino e plebeo fu sempre
il doge sino dalla metà del secolo XIV. Siffatte discordie
partorirono la servitù, e la servitù comune
ritemprò la fratellanza degli oppressi, talchè, se non
spente, rimasero sopite le rivalità.
</p>

<p>
<span class="pagenum" id="Page_445">[445]</span>
</p>

<p>
Quando, dunque, la genovese indipendenza venne
assecurata dal disinteresse di Andrea Doria, ossia:
nel 1528; dodici così detti <i>riformatori</i>, istituiti per
istabilire un nuovo governo, tolsero a’ ghibellini e
popolani quel privilegio delle cariche, accomunandolo
a tutte le antiche case possidenti e contribuenti e
costituendo così i <i>gentiluomini</i>, e decretarono che
ciascuna delle ventotto famiglie, avente in Genova
sei case aperte, formasse un <i>Albergo</i>, al quale — come
a nocciolo — s’aggregassero le stirpi meno facoltose,
insieme misturando guelfi e ghibellini, nobili e plebei,
di maniera che le prosapie cessassero dal rappresentare
i partiti e si scomponessero le casate degli Adorni e dei
Fregoso, che perpetuavano gli antichi secolari rancori.
</p>

<p>
Tali ventotto <i>Alberghi</i> uscirono così: Calvi, Centurioni,
Cicala, Cybo, Doria, Fieschi, Fornari, Franchi,
Gentili, Grilla, Grimaldi, Giustiniani, Imperiali, Interiano,
Lercaro, Lomellino, Marini, Negro, Negroni,
Pallavicino, Pinelli, Promontorio, Salvaghi, Sauli,
Spinola, Usodimare e Vivaldi. E dai medesimi <i>Alberghi</i>
si scelsero annualmente a sorte quattrocento
senatori e cento se n’elessero per voti, a’ quali cinquecento
spettava il nominare alle altre cariche: e
dagli <i>Alberghi</i> stessi doveva uscire il doge, primo
de’ quali fu un Oberto di Lazzaro Cattaneo.
</p>

<p>
Sibbene il Doria avesse ricusato d’essere principe;
pure i benefizi grandi che da lui ripeteva la patria e
le sue eccelse virtù gli assecuravano una specie di dominio,
per cui teneva in porto propri navigli e propri
soldati su quelli ed a custodia del suo palazzo. Egli per
altro giammai trascese le condizioni del semplice cittadino,
ma coloro istessi che ne rispettavano la benemerenza,
forte temevano non voless’egli trasmettere
la propria autorità al nipote Gianettino, cui aveva
<span class="pagenum" id="Page_446">[446]</span>
ceduto il comando delle galee e che, quantunque valentissimo
capitano di mare, era uomo superbo e dissoluto,
il quale, della potenza dello zio e della grazia
dello imperatore, usava ed abusava a sodisfacimento
di sue passioni.
</p>

<p>
Di tale preminenza di Giannettino grandissimo dispetto
concepiva Gianluigi Fieschi, conte di Lavagna
e signore di Pontremoli, disordinato, cupido, non di
liberare la patria, ma di dominarla, una delle solite
riproduzioni di Catilina, il quale — mentre piaggiava
i Doria — accontavasi col sire di Francia, col papa
e con Pierluigi Farnese, novello duca di Piacenza e
di Parma, per disfare ciò che l’imperatore aveva
composto e scassinare in Italia la potenza imperiale,
che pareagli minaccia per tutti.
</p>

<p>
Sotto altri caratteri, era sempre lo antico guelfismo,
che tornava a pullulare, il principio anche a questi dì
nodrito ed accarezzato da uno de’ nostri più grandi filosofi
e che — per quanto si siano industriati di dimostrare
i preti ed i pretofili a puntello del loro predominio
e a sfregio, spesso, delle più lampanti verità storiche — è
sempre stato una delle più esiziali piaghe d’Italia.
</p>

<p>
Le simpatie che Pierluigi Farnese manifestava pel
cospiratore genovese avevano, per altro, un ben diverso
obiettivo: e’ non era di tempra da preoccuparsi
troppo delle alte quistioni politiche e da far servire
le proprie azioni a qualche magnanima idea, buona
o cattiva che fosse. Ciò che lo spingeva stava unicamente
nell’odio che gli s’era andato man mano accumulando
nell’animo contro Carlo V ed i costui prediletti,
massime contro il duca don Ferrante Gonzaga,
nuovo governatore dello Stato Lombardo dopo
la morte di don Alvaro De Luna.
</p>

<p>
Verso quest’ultimo, in ispecie, egli sentivasi mosso
dal più profondo livore.
</p>

<p>
<span class="pagenum" id="Page_447">[447]</span>
</p>

<p>
Già — sin da quando Carlo V non volle piegarsi,
nel convegno di Busseto, ad assegnare a lui il
ducato di Milano — egli riseppe come la repulsa fosse
stata precipuamente causata da’ maneggi e dall’arti
messe in pratica dal Gonzaga. — Poi vi si aggiunse
altro argomento di sdegno. — Nel 1513, egli avrebbe
desiderato conseguire da Giovanni di Homodes, gran
maestro dell’ordine gerosolimitano di Malta, il priorato
di Barletta nel proprio minor figlio Orazio, che — in
quel torno — trovavasi a militare in Francia,
dov’era in trattative di matrimonio con una Diana,
spuria di Francesco I e della celebre duchessa d’Etampes.
Nel più bello, in cui ferveva l’operio del papa
e de’ suoi emissarî per l’ottenimento di quella lauta
ed importantissima commenda; ecco farsi inanzi l’aborrito
Gonzaga, il quale mercè l’appoggio dello imperatore — giunse
a strapparla improvisamente dall’unghie
già parate al ghermire del giovine Farnese,
per farla, invece, allogare al proprio figlio Vicenzo.
Poi — come tutto ciò non bastasse — e’ se lo aveva
adesso vicino, perchè residente a Milano, e vicino
tanto importuno che, ben frequente, gli rompeva le
ova nel paniere, e metteva bocca e mani nelle faccende
sue come accadde a proposito delle pretensioni
del conte Giovanni Dal Verme, circa i tributi del
Romagnese, che quello pure sosteneva essere territorio
lombardo; e come accadde a proposito del marchesato
di Soragna, scaduto dalle mani dei Lupi in
quelle de’ Meli, e sul quale esso Gonzaga armava le
più insistenti pretese.
</p>

<p>
Nè a Soragna sola limitavansi probabilmente le
ambiziose mire di costui, dappoichè scrivesse allo
inviato imperiale Natale Muzj: «Io mi ricordo che
quando voi foste in Genova ad incontrarmi, mi
<span class="pagenum" id="Page_448">[448]</span>
diceste da parte di S. M. che, alla morte di questo
Papa, voleva recuperar Piacenza et Parma da le
mani di Pierluigi, come membri di questo Stato».
</p>

<p>
Quanto allo imperatore direttamente — malgrado
che Pierluigi fosse stato formalmente e solennemente
investito dalla suprema autorità pontificia degli Stati
di Piacenza e di Parma egli continuava a non designarlo
mai altrimenti, anche nelle sue publiche
scritture, che col semplice titolo di duca di Castro,
ed i suoi furieri, nel segnare in Ratisbona l’alloggio
del dott. Boncambi, segretario del duca, scrivevano onninamente:
<i>alloggio del signor segretario di Castro</i>.
</p>

<p>
Tutte cotali cose insieme riunite cacciavano nel
cuore del malandato ed atrabiliare Pierluigi Farnese
siffatta dose di fiele ch’egli non è a stupirsi se accolse
con grande premura e con massima gioia le
domande d’aiuto fattegli dai Fieschi, che intendevano
muoversi contro la costituzione e la supremazia dei
Doria portando così un colpo fatalissimo alla causa
dello imperatore e degli amici suoi.
</p>

<p>
Per altro — ambidestro ed anco, per natura un cotal
po’ pusillanime — e’ metteva studio precipuo nel serbare
occulto il vero animo suo e se — nel segreto — accedeva
sollecito alle istanze dei cospiratori genovesi — in
publico avea cura di appalesarsi più di chiunque
divoto all’impero ed amico schietto di casa Doria.
</p>

<p>
Gianluigi Fieschi, intanto, era andato preparandosi
il terreno in patria, col captivarsi le simpatie
de’ marinai e degli artegiani, largheggiando secoloro
in carezze e quattrini e — sotto specie di allestire
navigli per una sua spedizione contro de’ barbareschi — faceva
venire da vari suoi feudi tutte le persone
più fide ed arrisicate su le quali poteva contare. S’era
al finire dell’anno di grazia — o di disgrazia — 1546.
</p>

<div class="chapter">
<p><span class="pagenum" id="Page_449">[449]</span></p>

<h3 id="cap51"><span class="smcap">Capitolo LI.</span>
<span class="smaller">Novelle gesta di Terremoto.</span></h3>
</div>

<p>
Gli apparecchi apprestati da Gianluigi Fieschi e
da’ suoi trovavansi al punto, che non eravi più ragione
alcuna per indugiare l’arrischiosa impresa.
</p>

<p>
E’ fermarono, infatti, di cimentarvisi e scelsero per
tale uopo la notte istessa del capo d’anno.
</p>

<p>
Lasciamo parlare per noi quell’accurato annalista
di Lodovico Antonio Muratori, il quale ha benissimo
riepilogato tutto quanto su tale impresa ce ne lasciarono
scritto, Uberto Foglietta, l’Adriani, il Campani
ed il Mascardi. Nemmanco il Cappelloni, nella sua
<i>Storia delle tre Congiure</i>, aggiugne particolari di
maggiore interesse.
</p>

<p>
Gianluigi Fieschi «chiamati seco a cena molti dei
suoi amici nobili popolani, e svelata ad essi l’intenzione
sua, gli ebbe quasi tutti seguaci nell’impresa.
Uscì egli poscia alle dieci ore della notte colla gente
armata, e non tardò ad impadronirsi della porta dell’Arco,
con ispedire dippoi Girolamo ed Ottobuono
suoi fratelli a far lo stesso di quella di S. Tommaso.
Era la principal sua mira di occupar la Darsena, e
di ridurre in suo potere le venti galee di Andrea
Doria; e gli venne fatto, ma con risvegliarsi allora
un tumulto e strepito de’ remiganti e marinai che in
esse si trovavano. Nello stesso tempo gli altri si fecero
<span class="pagenum" id="Page_450">[450]</span>
colla forza padroni della suddetta porta di San
Tommaso, divisando appresso di quindi passare al palazzo
dello stesso Andrea Doria, posto fuori della
città, per quivi uccidere lui e Giannettino. Ma intanto
svegliato dallo strepitoso rumor della Darsena esso
Giannettino, credendo nata rissa o sollevazione tra i
galeotti, vestitosi in fretta, con un sol famiglio che
gli portava innanzi la torcia, venne alla porta di San
Tommaso, e imperiosamente chiesto d’entrare, per sua
mala ventura v’entrò, perchè immantenente fu da’ congiurati
con più colpi steso morto a terra. Maraviglia
fu che non corressero dippoi al palazzo di Andrea
Doria, per levare anche a lui la vita. Stava egli in
letto, stanco sotto il peso di ottanta anni, e maltrattato
dalle gotte, quando gli venne avviso che la città
era sossopra, e udirsi gridare <i>Libertà</i> e <i>Fieschi</i>, perchè
molti della vil plebe s’erano uniti per isperanza di
dare il sacco alle case de’ nobili (solita storia!). Però,
come potè, posto sopra una mula, si sottrasse al pericolo,
ritirandosi alla Masone, castello degli Spinola.»
</p>

<p>
Tra i non molti familiari e clienti, che gli facevano
corteo nella precipitosa fuga, rimarcavansi due
cavalieri, i quali erano stati i primi due che — correndo
a spron battuto — fossero giunti al palazzo
Doria con le notizie della sollevazione popolare e di
quanto accadeva in città.
</p>

<p>
Alle vesti, agli arnesi, al parlare sembravano costoro
estranei al luogo ed, infatti, quando l’ottuagenario
<i>Padre della patria</i> dimandò loro a chi dovesse il segnalato
servizio:
</p>

<p>
— A due forestieri — gli rispose il più attempato — io
sono il conte Giovanni Anguissola, piacentino,
e l’amico mio è il capitano Giovanni Osca di Valenza.
</p>

<p>
— E come mai — fece il Doria, mentre si lasciava
<span class="pagenum" id="Page_451">[451]</span>
aiutare da’ famigli ad inforcare con le gambe gottose
il piccolo mulo, che dovea trarlo a salvezza — come
mai tanto interessamento e sollecitudine per me, che
neppur conoscete?
</p>

<p>
— Non tanto per amore di voi, messere — gli rispose
l’Anguissola — quanto per l’odio intensissimo,
che ci anima contro il signore nostro, Pierluigi Farnese,
il quale.... per nimicizia che ha verso l’imperatore
e massime verso sua eccellenza don Ferrante
Gonzaga.... si è secretamente legato a’ Fieschi e cospira
con gli avversarî vostri.
</p>

<p>
— Ah! gli scellerati — mugolò il venerando uomo,
incitando al corso la sua grama cavalcatura — non
potendo battere il cavallo, tirano colpi alla sella.... e
intanto m’hanno ammazzato Giannettino, il mio Giannettino,
ch’era tutto il mio amore, la mia speranza,
la mia gloria, il bastone della mia decrepitezza!
</p>

<p>
— Questo è uno degli affanni che opprime noi pure — interloquì
il capitano Osca o, per meglio dire, il nostro
Neruccio Nerucci — col trionfo de’ nemici vostri,
noi veggiamo prossimo anche quello dell’abborrito
principe, cui abbiamo giurato odio implacabile, ed un
simile pensiero ci mette le più crude smanie nel core.
</p>

<p>
— Attalchè — soggiunse l’Anguissola — a pena voi
posto in salvo, ritorneremo a briglia sciolta su la
città e, dovessimo pure lasciarvi la vita, tenteremo
ogni sforzo per fare abortire l’iniquo tentativo macchinato
da un branco di facinorosi, che si fortificano,
accarezzando le più basse passioni della plebaglia, contro
l’autorità vostra, quella dello imperatore e gli
onesti privilegi che assennatamente voi riconquistate
in pro delle classi elette e de’ gentiluomini!
</p>

<p>
— Fate! fate! giovani ardimentosi — sclamò il
vecchio principe — voi avrete compiuto un’opera veramente
<span class="pagenum" id="Page_452">[452]</span>
pia, impedendo che questa nobile città ricaschi
in arbitrio de’ miserabili, che ne fecero già tanto
malgoverno.... oh! morirei contento anche in su l’atto,
solo mi si annunziasse che un tale pericolo è rimosso
e vendicato il mio Giannettino!
</p>

<p>
Diciamo ora il più brevemente possibile in quale
guisa l’Anguissola e il Nerucci si trovassero a Genova
giusto al momento in cui vi scoppiava il tumulto
de’ Fieschi.
</p>

<p>
Giunti da Castel Leone a Piacenza, insieme a Terremoto,
null’avevano potuto scuoprire in questa città
che li mettesse su le tracce di Olimpia de’ Marazzani
e della misera Bianca: tuttavia — lo avervi traveduto
lo esoso Pellegrino di Leuthen, il quale sgusciava
loro di mano come un pesce per l’aque e
scompariva improvisamente subito dopo il loro arrivo — li
fece persuasi non essersi male apposto il
gigante nelle sue conghietture e l’una e l’altra donna,
quella per amore e questa per forza, trovarsi in possesso
di Pierluigi Farnese.
</p>

<p>
Spicciate le faccende che il trattenevano a Piacenza,
Pierluigi non istette gran che a ritornarsene
al suo castello di Castro, mentre i nostri due amici
si restituivano a Nepi, in compagnia sempre del loro
fido Terremoto.
</p>

<p>
Durante il viaggio, e’ s’erano posti a’ fianchi del
duca, per indagare se l’una, o l’altra delle sospirate
due donne, secolui si trovasse; ma non approdarono
che a riconoscere il contrario: Pierluigi era completamente
solo, nè lo accompagnavano che il suo primo
segretario e due o tre de’ suoi soliti capitani.
</p>

<p>
Comunque, tornava positivo che Bianca era stata
vittima di lui, e che la fiera nepote dello abate di
San Savino avea servito a dargliela in balìa.
</p>

<p>
<span class="pagenum" id="Page_453">[453]</span>
</p>

<p>
Contro di lui, dunque, e contro di costei, giurarono
i tre di compiere, quando se ne offrisse loro il destro,
la più atroce delle vendette.
</p>

<p>
Ma il destro si fece sempre aspettare.
</p>

<p>
Per quanto studiassero, vigilassero, spiassero; mai
arrivarono a saper più nulla nè di Olimpia, nè di
Bianca.
</p>

<p>
Al momento, in cui Paolo III si destreggiava col
Sacro Collegio per la elezione del figliuolo a duca di
Piacenza e di Parma; eglino vennero spediti, da
quest’ultimo, in Lombardia, onde preparargli il terreno
presso que’ non pochi gentiluomini che — possedendo
terre e castella al di qua e al di là del Po
trovavansi, a un tempo, sudditi di Sua Maestà Cattolica
e di Santa Madre Chiesa.
</p>

<p>
Per via, Terremoto s’imbattè in Gaspero Gozzelini
e lo riconobbe: costui, — riconosciutolo a sua volta e
memore del segnalato servigio che gli aveva reso a
Busseto — lo invitò a seguirlo a Milano, dove lo avrebbe
presentato al suo signore, novello governatore di
quella città. I due capitani, che non ignoravano quale
segreto livore il Gonzaga covasse in seno contro il
Farnese, accettarono di buon grado eglino pure quell’invito
e si lasciarono trarre sino alla metropoli
lombarda, dove — tra don Ferrante, l’Anguissola e
Neruccio — si strinse un patto, che doveva essere
indissolubile di odio comune e di comune vendetta
contro il preconizzato sire di Piacenza e di Parma.
</p>

<p>
Siccome lo abbiamo accennato, alle prime proposte
che gli vennero fatte da’ Fieschi, Pierluigi prestò sollecito
orecchio e — comunque in publico li sconfessasse
e non negligesse arte veruna per darsi a
credere sempre ligio allo imperatore e parziale dei
Doria — promise loro soccorso d’uomini e quattrini
<span class="pagenum" id="Page_454">[454]</span>
e — fra quelli — spedì loro, infatti, i nostri due inseparabili,
che — secondo il consueto — si tolsero
seco il buon Arcangelo Rinolfo.
</p>

<p>
Ed ecco in quale guisa si trovavano a Genova.
</p>

<p>
Ma eglino avean giurato al Gonzaga di non fare
mai più cosa al mondo se non fosse in odio e pregiudizio
e scorno del loro scellerato signore, epperò — toccato
a pena il suolo ligure e presentate le loro
credenziali a Gianluigi Fieschi — di null’altro più
si preoccuparono se non di indovinare i costui progetti
e, possibilmente, di attraversarli e sventarli.
</p>

<p>
Solamente la decisione d’insorgere nella notte
istessa del capo d’anno fu presa troppo repentinamente
perchè avessero agio di controminarla. Dovettero,
quindi, contentarsi, — a pena scoppiata e quando
Giannettino Doria cadeva scannato dinanzi alla porta
della città — di correre a briglia sciolta alle case
del vecchio principe, avertirlo del pericolo e provedere
alla sua fuga ed alla sua salvezza.
</p>

<p>
Erano, per altro, giunti troppo tardi: la malaugurata
impresa de’ Fieschi riusciva già troppo completamente,
perchè lo scampo di quel nobile vegliardo
potesse omai ispirar loro la più piccola speranza.
</p>

<p>
Le porte di San Tommaso e dell’Arco e quasi tutte
le galee di Andrea Doria trovavansi già in mano dei
rivoltosi. Non rimaneva più a costoro da prendere
chè la nave capitana per intuonare securi l’inno
della vittoria, e verso di quella inoltravasi tutto radioso
in volto lo stesso Gianluigi Fieschi su di un
leggero canotto spinto a volo dalle robuste braccia
di sei rematori.
</p>

<p>
Al fianco di Gianluigi — che, tutto in arme da
capo a piedi, stava ritto su l’agile barca, con le
braccia incrociate e gli occhi cupidamente intesi
<span class="pagenum" id="Page_455">[455]</span>
verso la meta della notturna ed audace sua spedizione — tenevasi
un uomo dalle atletiche forme, che — per
contro — affisava lui in modo, non cupido,
ma feroce.
</p>

<p>
Era Terremoto.
</p>

<p>
Gianluigi — vistolo a pena in compagnia delle
genti, che gli aveva mandato in soccorso il duca di
Piacenza, s’era affrettato a sceglierlo come suo valletto
e particolare scudiero, per affidargli, diceva,
certa speciali fatiche che solo la di lui erculea struttura
e forza fenomenale avrebbero potuto sostenere.
</p>

<p>
Di fatto, lungo tutto il fondo del canotto, stavano
accatastate varie grosse tavole d’abete che — una
volta toccato della prora il fianco della galea — doveano
venir lanciate tra quello e questa, onde insieme
congiungerli, per montare all’arrembaggio.
</p>

<p>
E di siffatto lavoro l’incarico incumbeva a Terremoto.
</p>

<p>
Ai lati ed in coda del canotto, che portava il capo
della fazione fiesca, venivano altre maggiori e minori
barche, cariche tutte d’uomini armati, i quali — una
volta che il gigante avesse adempiuto al còmpito suo — sarebbersi
dovuti lanciare dietro il loro duce all’arrembaggio
trucidando ed imprigionando le genti
della nave capitana di Andrea Doria.
</p>

<p>
Sul ponte di questa stavano galeotti e soldati, in
armi essi pure, ma forse più per mostra che per vero
intendimento di oppor resistenza, disanimati com’erano
dal vedere l’altre diecinove loro galee già in possesso
de’ Fieschi.
</p>

<p>
E il capo di costoro, sempre ritto, immobile su la
veloce sua barca, con le braccia conserte, gli occhi
acutamente fisi, procedeva rapido quanto l’alcione, che
sfiori le aque delle possenti sue ali.
</p>

<p>
<span class="pagenum" id="Page_456">[456]</span>
</p>

<p>
Scorsero pochi minuti: la prua del canotto, i cui
rematori aveano smesso i remi per dar di piglio a
scuri e coltellacci d’arrembaggio, urtava blandemente
contro il babordo della galea capitana, quando Gianluigi
Fieschi, uscendo dalla sua contemplativa immobilità,
si volse a Terremoto e:
</p>

<p>
— Da bravo! — gli gridò — mano alle tavole e
presto!
</p>

<p>
— Subito! — rispose il gigante.
</p>

<p>
E si curvò un tratto, come per raccogliere la prima
delle assi d’abete, che giacevano in fondo alla barca,
ma, invece — spingendosi inanzi con l’impeto d’un
montone infuriato — agguantò per gli stinchi il malcapitato
Fieschi e — sollevatolo quant’era alta la sua
propria persona — lo scaraventò lontano nel mare.
</p>

<p>
Il misero Gianluigi ricadde a capofitto tra l’aque;
affondò, nè più ricomparve.
</p>

<p>
Forse, in altra occasione, avrebbe potuto salvarsi
a nuoto; ma coperto com’era di ferro dalla radice
de’ capelli alle piante de’ piedi, non gli fu possibile
tentare un moto e dovette morire in su l’atto annegato
come un cane.
</p>

<p>
Tutto ciò — com’è facile imaginarsi — avvenne
nel fuggiasco volgere di un attimo.
</p>

<p>
Per altro, i rematori del canotto, testimoni della
orribile scena — comprendendo subito di quale audace
attentato fosse vittime la loro fazione — si scagliarono
con le scuri ed i coltelli levati su Terremoto,
gridando a squarciagola:
</p>

<p>
— Tradimento! tradimento!
</p>

<p>
Ma Terremoto era parato a quell’attacco: sferrando
le formidabili sue mani chiuse contro i primi due, che
gli turbinarono addosso, li abbattè d’un colpo, come
bovi martellati su la fronte dal mazzapicchio del beccaio;
<span class="pagenum" id="Page_457">[457]</span>
indi si gettò a mare ed — abile nuotatore quale
era — si mise, in poche bracciate, a considerevole
distanza da proprî avversarî.
</p>

<p>
La notte favorì la sua fuga.
</p>

<p>
Seguitando a nuotare tra galea e galea, uscì dalla
Darsena e si diresse al lito, su cui non tardò guari
a metter piede.
</p>

<p>
Il grido mandato da’ canottieri, al momento in cui
Gianluigi precipitava nell’aque, avea posto lo scompiglio
su tutti quanti i navigli, che si trovavano in
porto: i partigiani de’ Fieschi s’erano sentiti mancare
il core; quelli dei Doria, per contro, avevano ripreso
coraggio: su ciascuna delle galee impegnavasi una
lotta corpo a corpo; i vincitori di pochi momenti
prima, demoralizzati, infiacchiti, vinti da un panico
misterioso, cedevano in breve la palma della male assodata
vittoria: sgombravano le navi conquistate, riguadagnavano
i loro legni e si davano rapidamente
alla fuga. La voce del disastro correva intanto con
la rapidità dello elettrico per tutta la città: i faziosi
s’ascondevano tremebondi nelle loro case; quei venuti
da fuori pigliavano ratti la strada de’ campi e ricovravano
alle loro castella, d’onde tentare una velleità
di resistenza; del numero i due fratelli dell’estinto
Gianluigi.
</p>

<p>
L’ottuagenario Andrea Doria ritornò dalla Masone
all’avito suo palazzo ed, afflitto sempre per la morte
del nepote, ma racconsolato dal sapere la patria scampata
al pericolo grave di cui la minacciavano i ribelli,
si consacrò, con ogni premura, a repristinare
gli ordini allora allora da lui medesimo istituiti ed
inviò truppe, in pari tempo, a battere le rôcche nelle
quali i rimasugli di quelli s’erano rintanati.
</p>

<p>
Così — mercè l’ardita mano del nostro Rinolfo — ebbe
<span class="pagenum" id="Page_458">[458]</span>
fine il tumulto de’ Fieschi, ch’era stato a un
pelo dal rovesciare la benemerita prevalenza di casa
Doria e dare la patria in balìa del partito democratico
e della Francia, a detrimento de’ novelli gentiluomini
e dell’autorità imperiale.
</p>

<p>
Il ghibellinismo trasformato, ma pur sempre vivo,
tornava a trionfare e, coi Fieschi, anche Pierluigi
Farnese subiva il suo bravo tracollo.
</p>

<p>
Rinstaurate le cose, Terremoto che non aveva nessun
rischio a correre mostrandosi alla chiara luce del
sole, fruga di qua, fruga di là, giunse finalmente a
raccapezzare i suoi due signori e compagni, e con
essi riprese la via pe’ monti che dividono il genovesato
dal piacentino. Senonchè, lungo la strada — considerando
come altri dei loro li avessero preceduti
nel ritorno e reso però conto al Farnese del modo in
cui erano ite le faccende — decisero di sviarsi alquanto
per dare una corsa a Milano ed ivi istruire
del vero accaduto monsignor Ferrante Gonzaga e secolui
prendere nuove intelligenze.
</p>

<p>
Solo — in questa occasione — il conte e Neruccio
pensarono non pigliar secoloro Terremoto e lasciarlo
proceder solo per Piacenza, affinchè ivi potesse scandagliare
lo stato delle cose ed informarli poi quando
vi fossero giunti alla loro volta.
</p>

<p class="pad2 center large">
<span class="smcap">Fine della quarta parte.</span>
</p>

<div class="chapter">
<p>
<span class="pagenum" id="Page_459">[459]</span>
</p>

<h2 id="parte5">PARTE QUINTA.
<span class="smaller">P. L. A. C.</span></h2>

<h3 id="cap52"><span class="smcap">Capitolo LII.</span>
<span class="smaller">I prigionieri.</span></h3>
</div>

<p>
Su la soglia di quel medesimo e misero tugurio
della Chiappa, a’ piedi di monte Osèro, dove già scorreva
una vita tranquilla e modestamente lieta la famigliuola
dei Rinolfo e che, da lungo — dopo la morte
del vecchio Luca — trovavasi muta, diserta, spalancata
a’ quattro venti e dominio de’ topi e delle lucertole;
teneasi adesso in atto sospettoso e quasi in vedetta
il protagonista di questa nostra istoria.
</p>

<p>
Il verno era in tutto il suo stridore; le circostanti
campagne e massime i colli ed i monti, coperti interamente
da un altissimo strato di neve, biancheggiavano
al raggio della luna, spandendo tutto intorno un
luciore vivo insieme e melanconico, su cui spiccavano
nere e taglienti le ombre pesanti della notte.
</p>

<p>
Non percepivasi suono il più lieve per quanto s’acuisse
l’udito; la terra pareva una sterminata necropoli,
in cui tutto fosse morto; gli uomini come gli
animali, gli alberi come le erbe.
</p>

<p>
Solo — di tratto in tratto — uno squillo lontano,
<span class="pagenum" id="Page_460">[460]</span>
lontano, flebile come il sospiro ultimo di un moriente,
fendeva l’aria diacciata e andava a perdersi per le
convalli, ripercosso in vibrazioni infinitesimali, che
pareano il tremolìo di un’arpa, toccata non dalla
mano dell’uomo, ma dal soffio di tramontana.
</p>

<p>
Era probabilmente la campana di Cogno San Savino,
che suonava l’<i>Angelus</i> e le <i>Avemmarie</i> della sera.
</p>

<p>
Dentro il casolare — nella più riposta sua stanza — ascondevasi
una donna tutta imbacuccata in un
grossolano ferraiolo virile, tra le pieghe del quale
studiavasi amorosamente d’avvolgere una bambinetta
poco più in su dei due anni.
</p>

<p>
Quella donna noi l’abbiamo vista una prima volta
a Parma, sin dal principio di questa narrazione, in
circostanza del solenne ingresso che vi fece papa
Paolo III; l’abbiamo riveduta nella rôcca di Camia,
al momento in cui vi facevano invasione e massacro
i Nicelli; poi a Castell’Arquato presso i signori di
Santafiora; poi a Perugia, durante la guerra del sale,
e finalmente l’abbiamo perduta di vista a Castel Leone
di Cremona, d’onde l’aveano presumibilmente allontanata
le insidie di Pellegrino di Leuthen e di Olimpia
de’ Marazzani.
</p>

<p>
Quella donna, era la nostra Bianca della Staffa.
</p>

<p>
Ma, ohimè, quanto cangiata!
</p>

<p>
Era sempre giovine, ma di quella giovinezza infelice
che già fievolmente combatte contro gli assalti
di una precoce maturità; — era sempre bella, ma di
una bellezza pallida, meditabonda, severa, assai più
fatta per ispirare la reverenza e la pietà che non i
dorati sogni d’amore.
</p>

<p>
E stava seduta, o piuttosto, accoccolata s’uno scannello,
con in braccio quella bionda creaturina, che
sbatteva i denti pel freddo, e — a quando a quando — volgeva
<span class="pagenum" id="Page_461">[461]</span>
all’uscio uno sguardo insieme ansioso e
trepidante, come sperasse o temesse di là dovesse
giungerle qualche fausto od infausto annunzio.
</p>

<p>
Come accadeva tutto ciò?
</p>

<p>
Spiegamolo al lettore.
</p>

<p>
Terremoto — come frequentemente ci corse obligo
di avertirlo — non brillava nè per intelligenza nè
per perspicacia. Contento però d’aver contribuito — e
come! — al rovescio de’ malaugurosi progetti macchinati
dai Fieschi ed anche un poco da Pierluigi
Farnese; e’ se ne riedeva a Piacenza, preoccupato
solo di adempiere allo incarico affidatogli da’ suoi due
signori ed amici, ch’era quello di speculare come si
trovassero le faccende in seno alla novella corte farnesiana
e di riferirne loro a pena fossero di ritorno.
</p>

<p>
Mai più s’imaginava il dabbene, che qualcuno degli
uomini, spediti dal duca in soccorso de’ Fieschi e ch’erano
retrocessi prima di lui, si fossero informati,
inanzi di partire da Genova, dei particolari della
morte di Gianluigi e ne potessero additare in lui l’uccisore.
</p>

<p>
Invece, tanto appunto era intervenuto e Pierluigi
Farnese, che avea risaputo ogni cosa, non solamente
sentivasi animato dal più acerbo sdegno contro di
lui, ma eziandio contro il conte Anguissola ed il capitano
Giovanni Osca, di cui egli era riconosciuto a
corte come familiare e valletto.
</p>

<p>
Ned era questa la prima volta che Pierluigi concepiva
sospetti sul conto di Terremoto.
</p>

<p>
Sin da quando lo rivide in Piacenza a’ fianchi di
que’ suoi due capitani, gli parve di riconoscere in lui
il formidabile gigante che — a due riprese — prima
a Castell’Arquato, poscia a Perugia — gli aveva strappato
di mano la giovine della Staffa.
</p>

<p>
<span class="pagenum" id="Page_462">[462]</span>
</p>

<p>
Ma sì lungo tempo era intercorso, da un lato; dall’altro,
non stimando di averlo più a temere; punto
o ben poco se ne curò.
</p>

<p>
Adesso, per altro — udendoselo denunziare quale
suo perseverante nimico e ministro primo di un delitto
di sangue, che rovesciava, a un tempo, uno dei
suoi piani meglio combinati — tutto il suo antico livore
gli si risvegliò nell’animo feroce e — dal letto,
su cui lo teneano chiovato gli abituali malanni — impartì
l’ordine al Bombaglino ed al Trentacoste che — se
mai quel furfante osasse ripresentarsi a Piacenza — venisse
tosto arrestato e tradotto nelle carceri
della cittadella.
</p>

<p>
Quando, dunque, il buon Terremoto — insciente
affatto del destino che l’aspettava — fece ritorno in
Piacenza, ivi trovavansi già in agguato gli sgherri
dei due capitani del duca, pronti a rovinargli addosso
a pena venisse loro dato di scorgerlo.
</p>

<p>
E siccome — dalle descrizioni, che ne avea fatto
il medesimo duca, e dal ricordo di quanto era toccato
a parecchi di loro nell’osteria della Magione, al Bombaglino
in ispecie — sapevano con che razza d’uomo
avessero a fare; ci si erano messi in molti, ed armati
tutti sino ai denti, e muniti di un intero arsenale di
funi e di catene, perchè — ad ogni modo — non riuscisse
a scappar loro dall’ugne.
</p>

<p>
Nè, infatti — malgrado la sua forza fenomenale — egli
vi riuscì.
</p>

<p>
Inerme affatto, sovraccolto alle spalle da mezza
serqua di quegli eroi, imbavagliato, stretto da ceppi
e da corde, alle braccia e alle gambe, prima ancora
che avesse il tempo di orizontarsi e di sapere tra
quali mani fosse caduto; egli non potè tentare che
una debolissima resistenza e — in onta a questa — venne
<span class="pagenum" id="Page_463">[463]</span>
coricato su d’una carriuola, trasportato a braccia
in cittadella ed ivi chiuso nella prima carcere che si
trovò sgombra.
</p>

<p>
Al momento in cui Terremoto cadde in balìa dei
sbirri di Pierluigi, che potevan essere intorno alle
quattr’ore del pomeriggio, il duca — informato dell’avventuroso
caso — nissun provedimento volle, o
potè assumere a di lui riguardo, dappoichè stesse
contorcendosi sotto gli spasimi delle sue sordide malattie
e fosse, frattanto, inteso a farsi ripetere e confermare
per la millantesima volta l’oroscopo trattogli
dal suo astrologo nel 1537 e che leggeva: «Saturnus
genituræ Dominus ab Jove recepitus tibi annos pollicetur
70, vel circiter.... Mors tua erat naturalis,
sed provenient ex nimia humorum ubertate, seu
cattharali suffocatione, aut nimio coitu post crapulam,»
e l’altro trattogli cinque soli anni prima e
secondo il quale gli era presagito che Venere «tibi
gaudia, et corporis salubritatem solito robustiorem
pollicetur, dumodo nimiam bibitionem, crapulam, e
crebrum, sive nimium coitum effugias» e simili
corbellerie.
</p>

<p>
Terremoto venne però cacciato — come abbiamo
detto più sopra — entro il primo carcere, che si trovò
spiccio, ch’era una stambergaccia, al pianterreno
della cittadella, avente luce da due piccole finestruole
aperte su l’alto delle muraglie verso un cortiletto interno,
e ch’era tutta quanta ingombra d’arnesi dalle
più strane ed orribili forme.
</p>

<p>
Quella stambergaccia dal pavimento terreo ed umidiccio,
dal vôlto basso, schiacciante ed affumigato era,
difatti, la camera dei tormenti.
</p>

<p>
Gli scherani lo aveano, di prima giunta, buttato là
dentro, perocchè tutte l’altre prigioni fossero occupate
da altrettante vittime della farnesiana tirannide.
</p>

<p>
<span class="pagenum" id="Page_464">[464]</span>
</p>

<p>
Lasciato solo, il gigante si guatò intorno intorno
per riconoscere il luogo; osservò e palpò ad uno ad
uno — non senza qualche ribrezzo — i cavalletti, gli
eculei, le ruote, i cunei, i brageri e gli altri diversi
stromenti di supplizio che a quello faceano da mobiliare
e — visto giacere in un canto un saccone rimborrato
di paglia, che — in mancanza di meglio — potea
fungere da letto; com’era alquanto stracco per
la camminata fornita, vi si sdraiò sopra e — con la
tranquilla coscienza del giusto, malgrado i pericoli di
morte, da cui era intorniato — non istette guari a
lasciarsi vincere dal sonno.
</p>

<p>
Stringendo il verno, la notte era presto calata.
</p>

<p>
Terremoto dormiva forse da un paio d’ore, quando
si destò di sobbalzo sotto l’impero di un pauroso sognaccio,
che avea attinto tutte le proporzioni e i caratteri
dell’incubo. Pareagli, dormendo, d’essere, a sua
volta — come avea visto il misero suo signore Giovanni
Camia — legato in croce a due legni e, da un
orda di satanassi e di gnomi, che gli sputavano in
faccia faville e brage ardenti, mutilato e scuoiato vivo.
</p>

<p>
L’orrore lo fece levar su un cotal po’ sul suo giaciglio
di paglia e starvi alquanto tra lo sdraiato e il
seduto, come in trepida attesa.
</p>

<p>
In quella tenzione de’ sensi, frammezzo il perfetto
silenzio che regnava per la cittadella, gli giunse all’orecchio
un gemito così fioco, così a pena percettibile,
che sembrava un sospiro.
</p>

<p>
Prestò maggiormente attenzione e il gemito si rinnovò;
catellon catellone si trascinò verso la parte,
d’onde parea provenisse, e lo udì ripetersi anche più
distinto, ed allora — per una di quelle repentine intuizioni,
che son pur nel vero, ma delle quali arduo
riesce il rendersi un conto esatto — credette riconoscere
<span class="pagenum" id="Page_465">[465]</span>
in quel languidissimo suono la voce della diletta
sua signora.
</p>

<p>
Nè un siffatto pensiero gli ebbe così tosto attraversato
il cervello che la riflessione soccorse a dimostrarglielo
oltremodo fondato. Bianca era stata rapita
da Castel Leone per ordine, al certo, di Pierluigi
Farnese; Bianca trovavasi, dunque, in balìa di costui:
nulla, quindi, di più naturale ch’ella pure gemesse
sepolta entro quella tomba di vivi.
</p>

<p>
Ma un uomo della devozione, del carattere, della
tempra, delle abitudini di Terremoto non poteva, non
doveva arrestarsi a quelle semplici deduzioni. Sinchè
si fosse semplicemente trattato di lui, egli poteva benissimo,
con quella trascuranza ch’era un pochino
distintivo de’ tempi, lasciar correre le faccende per
la loro china ed anco affrontare indifferentemente la
morte; ma — dappoichè si trattava della sua signora — mutava
specie; bisognava, a ogni costo salvarla.
</p>

<p>
Il dubio di pigliar equivoco, di cadere in errore,
non gli si affacciò tampoco alla mente: questa — o
piuttosto il core — gli aveva detto che la sua vicina
di carcere doveva essere Bianca della Staffa ed omai
gli parea cosa certa quanto una verità matematicamente
provata.
</p>

<p>
Non gli rimaneva, quindi, che trovare il modo di
trarla a salvamento ed — anzitutto — quello di avvicinarla
e parlarle, nè per ciò poteva scorgerne uno
diverso dallo aprirsi un adito nel muro e penetrare
sino a lei.
</p>

<p>
Chiunque altro si sarebbe sgomentato così ad un
tanto temerario proposito, da non tentarlo neppure;
ma Terremoto no.
</p>

<p>
Egli, invece — giovandosi del poco lume, che piovea
nello stanzone dalle due finestruole — e che le nevi
<span class="pagenum" id="Page_466">[466]</span>
rendevano meglio efficace — trascelse, fra gli arnesi
di tortura, ond’era circondato, tutti quelli che più
potevano servirgli alla bisogna, come a dire: cunei
e pungiglioni di ferro, mazzuoli e bracci di leva, e — con
essi — si riaccostò di nuovo al punto della
parete, da cui aveva udito più sensibile il gemito della
supposta prigioniera, e si accinse risolutamente all’arduo
suo cómpito.
</p>

<p>
Non rompeva ancor l’alba che egli già lo aveva
ultimato.
</p>

<p>
Un foro riquadro d’un metro circa per ciascun lato
lo metteva in comunicazione diretta con l’ambiente,
da cui gli era giunto all’orecchio il gemito rivelatore.
</p>

<p>
Vi entrò carpone.
</p>

<p>
Non s’era ingannato.
</p>

<p>
In quell’ambiente trovavasi Bianca della Staffa, con
tra le braccia una piccola creaturina. Senonchè l’ambiente,
invece d’una prigione, era una magnifica ed
ampia stanza da letto splendidamente addobbata, la
quale di prigione non avea altro che i robusti usci
serrati e le grosse spranghe di ferro che ne sbarravano
le finestre.
</p>

<p>
Tenuta desta dallo inconsueto e strano martellare
di Terremoto — da molte ore — stava Bianca vegliando,
sospesa sempre, tra la paura e la speranza.
</p>

<p>
Dire quale tumulto di affetti suscitasse nel di lei
animo l’apparizione improvisa del suo antico e fedele
familio, non è attributo concesso alla fredda parola
del narratore.
</p>

<p>
Ella fu sul punto di svenire.
</p>

<p>
Terremoto si struggeva pel desiderio di interrogarla.
Ma, in quel medesimo punto, un pallido raggio
di sole, che penetrava per le socchiuse imposte ed
uno scricchiolìo, che si fece sentire nella camera attigua,
<span class="pagenum" id="Page_467">[467]</span>
lo consigliarono a temporeggiare e a riguadagnare
sollecito la propria prigione, dopo aver mormorato
all’orecchio della signora.
</p>

<p>
— Tenetevi pronta!... bisogna scappare!
</p>

<p>
Lo scricchiolìo era prodotto da una chiave che girava
nella toppa.
</p>

<p>
A pena, infatti, Terremoto fu rientrato nella camera
dei tormenti, che l’uscio se ne schiuse ed un
grosso omaccione, dalla grinta tutta butteri di vaiuolo
e bitorzoli vinosi, vi si fe’ inanzi, dondolandosi a mo’
d’un papero, e recando nell’una mano una scodella
di cattiva zuppa e nell’altra un piccolo orcio ripieno
d’aqua.
</p>

<p>
Il mazzo di chiavi che gli penzolava dalla cintola
lo denotava a sufficienza pel carceriere.
</p>

<p>
Costui s’introdusse sbadatamente nella sala della
tortura, senza sapere con quale razza d’uomo si avesse
da fare.
</p>

<p>
I berrovieri che, il dì inanzi, s’erano impadroniti
di Terremoto — cacciatolo entro quella sala, come
l’unica spiccia, e scioltolo affrettatamente de’ molti
vincoli, onde lo aveano stretto — non ad altro pensarono
se non ad uscirne, con l’ali ai piedi, ed a rinchiuderne
la porta a chiavistello con la chiave che
trovavasi di consueto in su la toppa e che — solamente
dopo quella cattura — l’uno d’essi tolse dalla
serratura e consegnò al carceriere, affinchè l’aggiugnesse
allo enorme suo mazzo, ma senza — per altro — porgergli
schiarimento ed aviso alcuno circa il
novello suo carcerato.
</p>

<p>
Egli è però — ripetiamo — che costui si fece innanzi,
con la sua brocca d’aqua nell’una e la sua
scodella di melopia nell’altra, senza dubitare, nemmeno
per sogno, d’aversi a trovare di fronte d’un
<span class="pagenum" id="Page_468">[468]</span>
uomo, che — se manco ignorato — potea lasciare di
sè la fama istessa del mitologico Ercole e del biblico
Sansone.
</p>

<p>
Questi — per contro — era tanto in su lo aviso
che — fossero pur stati dieci, e non uno solo, gli
uomini, che sovraggiungevano a visitarlo — egli avea
già seco medesimo divisato di combatterli e sterminarli
tutti.
</p>

<p>
Figuriamoci poi trattandosi di uno solo!
</p>

<p>
Povero carceriere!
</p>

<p>
Non era egli, infatti, così entrato nella prigione e
mentre stava tuttavia girando intorno intorno l’occhio
imbambolato, per riconoscere il suo nuovo pigionale;
che due branche di ferro lo azzanarono a’ lombi e,
sollevatolo di pianta, lo slanciarono a fracassarsi il
cranio contro i denti ferrati d’una ruota da supplizio.
</p>

<p>
Il misero — a pena si sentì, in tal maniera, aggredito — lasciò
cascarsi l’orcio da un lato e la scodella
dall’altra ed — agitando disperatamente le braccia — raccolse
tutto il fiato, che avea ne’ polmoni, per
mandar fuori un alto grido d’all’arme; ma fu sì rapido
ed inaspettato l’attacco, che il grido gli morì in
un rantolo nella strozza.
</p>

<p>
Battendo con la nuca sul ferreo ordegno, contro il
quale Terremoto lo avea scaraventato di tutta forza,
l’osso craniale gli si spaccò in due, come una boccia
incrinata, e le cervella schizzarono a bruttare le pareti
ed il pavimento della lurida stanza.
</p>

<p>
Vistolo immoto, il gigante gli fu immediatamente
sopra, gli staccò dalla cintola il mazzo delle chiavi;
indi volò alla porta, rimasta semichiusa.
</p>

<p>
Ne uscì pian piano, la rinchiuse e la chiavistellò.
</p>

<p>
Per tal modo, egli assecuravasi che nessuno potesse
entrare nella sua carcere e scuoprire la morte del
carceriere e la sua evasione.
</p>

<p>
<span class="pagenum" id="Page_469">[469]</span>
</p>

<p>
Benchè tardo di mente, la gravità del pericolo, l’urgenza
di scamparne, gli davano una facilità di concezione
che non era da lui.
</p>

<p>
L’uscio della camera de’ tormenti metteva ad uno
angusto corritoio, il quale — a destra — andava a
sboccare in un’ampia sala, tutta contornata di grezzi
seggioloni a cuscini di cuoio e con in mezzo un grande
tavolo coperto da un negro tappeto. Probabilmente
era la sala de’ giudizi: e questa adduceva ad altre,
che poi aveano sfogo su d’un cortile.
</p>

<p>
Da simil parte non poteva, dunque, convenire lo
avventurarsi, imperocchè fosse ovvio che — per quanto
si dovesse approdare a un egresso — tornava indispensabile
il transitare per ambienti abitati e custoditi
sa Iddio da quale sterminato novero di servidori e
di sgherri.
</p>

<p>
Laonde Terremoto retrocesse e tentò l’altro ramo,
che si prolungava a sinistra.
</p>

<p>
Questo terminava ad una stretta e bassa postierla,
al sommo della quale, un piccolo occhio di pavone
sbarrato di ferro, lasciava scorgere chiaramente come,
per essa, si potesse uscire liberamente all’aperto.
</p>

<p>
Era, di fatto, la postierla per cui si smaltivano i
cadaveri de’ morti in prigione, o sotto gli spasimi
della tortura: una specie di porta libitinense.
</p>

<p>
Felice dell’avventurata scoperta, il buon Rinolfo ne
osservò attentamente la serratura e si dispose ad
esperimentarvi su — l’una dopo l’altra — tutte quante
le chiavi penzolanti dal grosso anello, che teneva fra
mani. Ma non ebbe mestiere di esaurire tale uggiosa
bisogna: al secondo giro della terza chiave la stanghetta
della toppa cedette, la pesante postierla girò
silenziosa su’ propri cardini ed egli potette convincersi
di non essersi male apposto supponendo che,
<span class="pagenum" id="Page_470">[470]</span>
per essa, si avesse direttamente adito fuori delle mura
della cittadella.
</p>

<p>
In due salti, egli ritornò, quindi, alla camera dei
tormenti, e, da questa — sgattaiolando pel foro che
egli stesso avea poco prima praticato — passò in
quella, dove trovavasi Bianca, e — senza trattenersi
in perigliose ed inutili spiegazioni:
</p>

<p>
— Seguitemi — le disse, con tono quasi imperioso — possiamo
fuggircene, senza alcun rischio.
</p>

<p>
La giovine donna lo guatò stupita, come mal sapesse
acconciarsi a prestar fede a quelle sue iattanti
promesse; ma egli non le lasciò agio nè di muovergli
una domanda od una obiezione, nè di smarrirsi nei
dubî e nelle paure e — strettala per una mano:
</p>

<p>
— Seguitemi, madonna — le ribattè — seguitemi
subito, o guai per l’anima vostra!
</p>

<p>
Bianca, dominata, non ebbe cuore di muover verbo;
si strinse al seno la bambinetta, che le dormiva fra
le braccia, e lo seguì.
</p>

<p>
Pochi minuti dopo erano fuori della cittadella.
</p>

<p>
La sera dello stesso giorno ricovravano nel casolare
della Chiappa, dove li abbiamo visti al principio
di questo capitolo.
</p>

<div class="chapter">
<p><span class="pagenum" id="Page_471">[471]</span></p>

<h3 id="cap53"><span class="smcap">Capitolo LIII.</span>
<span class="smaller">Stefanaccio.</span></h3>
</div>

<p>
Mentre la meschina donna — ravviluppata con la
sua creaturina entro un grossolano mantello, che il
suo fido servo erasi fatto cedere in cammino da un
antico vassallo de’ Camia — cercava un po’ di riposo
alle fatiche ed alle emozioni di quella memoranda
giornata; egli — Terremoto — teneasi, come abbiam
detto, in sentinella su la porta del povero tugurio,
affin di vedere se mai — per mala sorte — la sua
fuga e quella della sua signora fosse stata troppo
presto scoperta e le cavallerie del Farnese sguinzagliate
a dar loro la caccia.
</p>

<p>
Nel caso di quella scoperta non c’era altro d’aspettarsi.
</p>

<p>
Stava da mezz’ora circa in quella postura, allorchè
gli parve vedere inoltrarsi alla sua volta una piccola
forma umana che disegnavasi in nero sul bianco della
neve nel modo più strano e grottesco.
</p>

<p>
Le gambe — perchè due sole — comunque torte e
bistorte, apparivano pur sempre quelle di un uomo,
ma il restante — le braccia lunghe così che quasi
toccavano il suolo; la testa avvallata in guisa tra le
spalle da non lasciare nessunissimo posto pel collo;
i capelli irsuti, scarmigliati, lunghissimi tanto da parere
piuttosto un fastello di vetrici o di sarmenti — aveva
più che altro dello animalesco e bestiale.
</p>

<p>
<span class="pagenum" id="Page_472">[472]</span>
</p>

<p>
Terremoto che — lunghesso la via fornita — erasi
andato agguerrendo ed armando di tutto punto, onde
essere parato ad ogni possibile evento; s’impostò all’omero
un grosso moschettone, sul quale s’era finallora
appoggiato e stette in attesa.
</p>

<p>
Quando l’ibrido personaggio, gli fu a portata dell’arma:
</p>

<p>
— Chi sei? cosa vuoi? — gli gridò con voce tonante.
</p>

<p>
— Ah, vi riconosco — gli rispose una voce rauca
e belante — siete voi, finalmente, Arcangiolo!
</p>

<p>
— Ma io non riconoscovi — fece Terremoto, senza
levarsi il moschetto di spalla — e se non vi decidete
a ragguagliarmi, e presto, sul vero esser vostro, giuro
al cielo che....
</p>

<p>
— Non vi mettete in collera, per mia cagione... oh,
sarebbe il peggio de’ spropositi, in cui poteste incapare!...
io non vi sono nimico; al contrario, vengo a
voi per faccenda, che v’ha a destare sommo interesse;
vengo a voi per incarico espresso di messere il conte
Giovanni Camia, il Grosso, buon’anima sua!
</p>

<p>
— Messere il conte?... ma egli è morto da omai
nove anni buoni!
</p>

<p>
— Ed egli è appunto dal momento della sua morte,
che io tengo questo incarico per voi.
</p>

<p>
— Ma il vostro nome; dunque?
</p>

<p>
— Domine! e che non l’avete per anco indovinato?
ma sono Stefanaccio, il solo superstite de’ batellieri
al navalestro della Nure, tra Camia e Borgo San Bernardino.
</p>

<p>
— Oh, che Iddio vi danni — borbottò Terremoto — e
perchè non dirmelo a tutto prima?
</p>

<p>
E si rimise l’arma al piede, lasciando così che il
mal sagomato navichiere potesse accostarglisi liberamente.
</p>

<p>
<span class="pagenum" id="Page_473">[473]</span>
</p>

<p>
Come gli fu così presso da poterne ben scorgere e
riconoscere le laide sembianze:
</p>

<p>
— Ah, siete proprio voi — riprese — non c’è rischio
di prendere equivoco.
</p>

<p>
Forse al lettore sarà caduto di mente; ma noi
traemmo Stefanaccio in iscena sin dal principio di
questa nostra narrazione. Lo abbiamo visto assistere
alla tortura ed alla morte di Giovanni Camia, del
quale era, a un tempo e vassallo e figlioccio, e fargli
un solenne giuramento, cui la sua natura sovrammodo
superstiziosa non gli avrebbe consentito di mancare.
</p>

<p>
— E voi dite — continuò il gigante — che venite
a me con un incarico di messere il conte, già mio
ottimo e riverito signore?
</p>

<p>
— Sì, Arcangiolo mio — rispose il batelliere — ed
un incarico che, da nove anni, mi pesa su la coscienza
peggio del più grosso tra i sette peccati capitali.
</p>

<p>
— E qual è, dunque? sentiamo!
</p>

<p>
Lì Stefanaccio gli narrò, in prima, tutte le sevizie
e i maltrattamenti, onde i Nicelli aveano reso vittime
il loro antico signore e, quando fu a dire del momento,
in cui quella nidiata di malandrini, chiamati
dai due dei loro, abbandonarono, d’improviso l’accampamento,
non lasciandovi, a vegliarlo, chè un paio di
scolte:
</p>

<p>
— Il conte — seguitò — gemeva e sbuffava corcato
supino e col sollione, che gli bruciava dritto dritto
la cappa del cervello.... il pover’omo avea una sete
da Gesù Nazareno e strillava: «aqua! aqua!» ch’era
uno stringimento di core a sentirlo.... Io gliene recai
un pochino nella mia fiasca ed, appanciolatomi di
costa a lui, glie ne dètti bevere.... Allora e’ mi guatò
di sottecche e, riconoscendomi, mi pregò d’un servizio
<span class="pagenum" id="Page_474">[474]</span>
e mi fece giurare su la salvezza dell’anima mia
di adempierlo scrupolosamente e di non farne mai
verbo se non con la persona, cui m’avrebbe mandato...
questa persona, Arcangiolo, siete appunto voi.
</p>

<p>
— E cosa vi commise di dirmi?
</p>

<p>
— Siamo qui al punto.... Io vi ripeto le sue parole,
una ad una, tali quali gli uscirono allora di bocca....
Bada, Stefanaccio; mi disse, a pena tu mi veda, e mi
sappia finito, e corri subito a casa di Arcangelo Rinolfo,
il figliuolo dello antico mio castaldo, e a quattr’occhi,
senza che manco l’aria possa portarti via
una parola, digli che, nel core della notte, si rechi
guardingo alla torre Farnese... sapete bene dov’è la
Torre Farnese?
</p>

<p>
— Sì, sì — rispose Terremoto.
</p>

<p>
— Adesso la è compiuta e ci risieggono anco dentro
que’ cari commessari di Sua Magnificenza il serenissimo
nostro novo duca, che, per spellare i poveri
valligiani, sono il flagello vero di questi nostri
paesi; ma allora e’ non n’erano gittate che le fondamenta.
</p>

<p>
— Tirate inanzi, Stefanaccio.
</p>

<p>
— Che si rechi dunque di notte alla Torre e scenda
nella casamatta di destra, verso mezzodì... al piè della
scaluccia, che vi conduce, si situi dritto col tallone
proprio rasente l’ultimo gradino e muti cinque passi
in avanti.... a capo di questi, si pieghi e presso lo
zoccolo troverà una pietra del pavimento con in mezzo
un piccolo foro.... v’insinui un uncino, un ferro qualunque
e tragga a sè la pietra, che cederà facilmente....
sotto, c’è un còfano di legno di sandalo a
chiodetti di argento.... lo prenda, lo porti seco cautamente,
e vada subito a consegnarlo a donna Costanza
Sforza di Santafiora, signora di Castell’Arquato,
<span class="pagenum" id="Page_475">[475]</span>
dicendole: «questo è il cofanetto, di cui voi
tenete la chiave?»
</p>

<p>
— Eh sì, donna Costanza.... ma già da due anni,
anche donna Costanza non è più di questo mondo!
</p>

<p>
— C’è bene sempre il su’ figliolo, messer il conte
Sforza Sforza, che, avendone redato tutte le signorie
e sostanze, terrà certo in sue mani anche quella tal
chiave!
</p>

<p>
— Per la croce.... che mistero c’è sotto in cotesto?
</p>

<p>
— Grave di molto, Arcangelo, pe’ giuramenti sacrosanti
che il povero messer conte esigette prima di
confidarmi il suo segreto.
</p>

<p>
— E come non pensaste subito?...
</p>

<p>
— A pena lui morto, corsi diviato qui istesso; ma
voi non ci eravate: rimise allora la cosa all’indomani
mattina; ma all’indomani il vostro babbo in persona
mi disse che avevate preso la via de’ monti, nè sapea
quando sareste per ritornare.... vi aspettai, vi aspettai,
e son nove anni che aspetto; ma, prima d’ora,
non vi ho più riveduto.
</p>

<p>
— Avete ragione, Stefanaccio: e vi ringrazio anche
per conto dell’anima riconoscente del nostro defunto
signore, che vi terrà conto di lassù del vostro zelo e
della vostra prudenza.
</p>

<p>
— Lo credete, sì, Arcangelo?
</p>

<p>
— Ne vo’ certo!
</p>

<p>
— Egli è che, quando il tiro secco mi colga, de’
conti da regolare con Nostro Signore Iddio benedetto
ce n’avrò parecchi e, se non è appunto qualche anima
buona che s’interponga a blandirne la collera, temo
forte, e dassenno, di non poter scampare a qualche
briciolo di arrostitura!
</p>

<p>
— Sperate! sperate!
</p>

<p>
— E non vi parrebb’egli che questa notte medesima
fosse momento opportuno?
</p>

<p>
<span class="pagenum" id="Page_476">[476]</span>
</p>

<p>
— A far che?
</p>

<p>
— A compiere la missione che v’ha lasciato messere
il conte Giovanni?
</p>

<p>
— Ma non m’avete detto che la Torre Farnese è
già occupata da’ Commessari del Duca?
</p>

<p>
— Vero; ma io ci tengo le mie entrature.... Mastro
Pietrone, il custode, è mio zio dal lato di madre ed
è uomo eretico a segno che di vin battezzato non vuole
udirne a parlare.... si potrebbe andargli a fare una
visita; io vi presenterei e, mentre si stesse trincando
e facendogli perdere, com’è facile, il lume della ragione,
voi avreste il campo....
</p>

<p>
— No, no: questa notte non posso....
</p>

<p>
— Non siete solo qua dentro?
</p>

<p>
— Non sono solo.
</p>

<p>
— E, s’è lecito?...
</p>

<p>
— Non è lecito, Stefanaccio.
</p>

<p>
— Bene, bene, come vi aggrada.... ma se in alcuna
cosa vi posso tornare giovevole.... gretto, salvatico,
briacone anche se volete, ma sempre pronto a rendere
servigio a un vecchio amico: non avete che ad
aprir bocca.
</p>

<p>
— Vi ringrazio di nuovo, Stefanaccio; ma.... pel
momento....
</p>

<p>
In quella s’udì un lontano rumore.
</p>

<p>
— Tsitt — fece Terremoto, protendendo inanzi il
collo ed accartocciandosi la mano intorno all’orecchio,
affine di meglio ascoltare — che è questo mai?
</p>

<p>
Stettero un momento in silenzio.
</p>

<p>
— E’ mi pare — fece Stefanaccio — che siano persone,
e anche non poche, dirette verso questa banda.
</p>

<p>
— Vi pare, sì?
</p>

<p>
— Lo giurerei.... giurerei eziandio che sono gente
a cavallo.
</p>

<p>
<span class="pagenum" id="Page_477">[477]</span>
</p>

<p>
— Santi del Paradiso!
</p>

<p>
— Cos’avete, Terremoto?
</p>

<p>
— Ho.... ho.... infine vel posso dire: ho che dentro
questa misera capanna ci stà nientemeno chè la misera
nipote del nostro vecchio signore...
</p>

<p>
— Donna Bianca della Staffa?
</p>

<p>
— Appunto.... donna Bianca della Staffa che io sono
riuscito a strappare dalle ladre ugne di monsignor
il Duca.
</p>

<p>
— Gesummio.... cosa sento?
</p>

<p>
— E cotesti, che vengono, sono senza dubio suoi
scherani sguinzagliati su le nostre traccie.
</p>

<p>
— Cosa intendete fare?
</p>

<p>
— Non lo so, Stefanaccio, non lo so; ma difendere
sino all’ultimo respiro la mia giovine signora.
</p>

<p>
— Ed io con voi, Terremoto.... se nostro Signore
Iddio non vuole tenermi conto del poco bene, che ho
fatto sinora, ce ne aggiungerò un altro tanto, affinchè
non mi possa niegare il suo perdono!
</p>

<p>
— Non c’è più dubio, Stefanaccio: sono uomini a
cavallo.... chiudiamo, chiudiamo la porta, asserragliamola,
prepariamoci alla difesa.... oh, perchè siamo
d’inverno!
</p>

<p>
Il superstizioso Terremoto pensava sempre alla predizione
di Gerolamo Cardano: temeva si dovesse avverare
e, non tanto per sè, come sempre, quanto
per l’amata persona, che trovavasi sotto il suo patrocinio.
</p>

<div class="chapter">
<p><span class="pagenum" id="Page_478">[478]</span></p>

<h3 id="cap54"><span class="smcap">Capitolo LIV.</span>
<span class="smaller">Preliminari.</span></h3>
</div>

<p>
Erano, nel frattempo, ritornati di Milano i nostri
due amici Anguissola e Neruccio ed inutilmente avevano
ricercato di Terremoto, acciocchè gl’informasse
della situazione delle cose: Terremoto non c’era. — Voci
vaghe e strane correvano, per altro, tra il popolo
minuto ed in particolare tra i birri ed i lanzichenecchi
di palazzo. — L’arresto del gigante e la
sua fuga di cittadella, con una donna misteriosa,
ch’ivi il Farnese tenea serrata e prigioniera, non
erano omai più un segreto per nessuno. Solamente
nulla se ne sapeva di certo: chi diceva bianco, chi
nero; chi ingrossava la faccenda sino a darle proporzioni
e caratteri fantastici, leggendari, diabolici;
chi l’ammenciva al grado di una ridevole farsa.
</p>

<p>
Posti in sospetto da un sì incerto ondeggiare di
dicerie, i nostri due amici pensarono venirne in chiaro
col ridursi alla presenza del medesimo duca. — Lo
trovarono circondato da’ maggiorenti di corte; il Filareto
ed il Caro gli stavano a’ fianchi e — dietro
tutti come nascoso nella penombra, tenevasi un giovine
paggio, che — al loro ingredere — dètte un
trabalzo e subito si allontanò. Non così presto, tuttavia,
che il conte Anguissola non avesse prima agio
di fissargli gli occhi negli occhi e di ravvisarlo.
</p>

<p>
<span class="pagenum" id="Page_479">[479]</span>
</p>

<p>
Era Olimpia de’ Marazzani.
</p>

<p>
Partecipò, lì per lì, tale sua scoperta all’amico, il
quale — almanaccando in quel punto quale potess’essere
la donna, che diceasi fuggita insieme a Terremoto — ne
fu tratto a conchiudere che — se non
era Olimpia — doveva essere necessariamente Bianca.
</p>

<p>
E un simile persuadimento gli cacciò una spina
nel core.
</p>

<p>
Il duca li ricevette, con apparenza di cordialità e
di sodisfazione; ma non senza un cotal ghignolino
sarcastico e malauguroso, che lasciava indovinare
com’e’ sapesse, o sospettasse almanco, la parte tutt’altro
che propizia a’ suoi fini ch’eglino aveano sostenuto
nelle cose di Genova.
</p>

<p>
E così Neruccio, come l’Anguissola lessero chiaro
in quel ghigno la loro sentenza: la mano, che loro
stendeva il principe, era coperta di un morbido guanto
di velluto; ma quel guanto celava a stento artigli di
ferro acuti e retrattili.
</p>

<p>
Bisognava pensare a uno scampo.
</p>

<p>
Mentre stavano interrogando questo e quello su i
casi, di cui aveano inteso ciaramellare popolino e
sbirraglia; un novo personaggio fece irruzione nella
grande sala ducale. Era il Trentacoste.
</p>

<p>
Pierluigi — malgrado gli acciacchi, che lo chiovavano
su l’ampio suo seggiolone — si drizzò in piedi
sollecito e mutò un passo per muovergli incontro.
</p>

<p>
— Ebbene? — domandò ansioso al suo capitano.
</p>

<p>
Costui gli si abassò quasi all’orecchio, susurrandogli
alcune parole, che a lui dovettero tornare oltremodo
gradevoli, poichè:
</p>

<p>
— Potenzinterra! — sclamò, giugnendo le mani
in atto di gioiosa meraviglia — tu se’ così fortunato
e felice nelle intraprese tue, Trentacoste, ch’io vuo’
<span class="pagenum" id="Page_480">[480]</span>
perderci il nome se non ti fo’ patrizio e cavalier speron
d’oro.... comecchè vi si opponga il tuo nascere
e poco legittimo e niente affatto illustre!
</p>

<p>
— Vostra Magnificenza mi ricolma — fece inchinandosi,
lo scherano.
</p>

<p>
— Sei tu, invece — gli rispose il duca, stendendogli
amichevolmente la mano e riassidendosi barcollante — sei
tu, che ricolmi il tuo sovrano di gioia,
e il tuo sovrano, rammentalo bene! non iscorda mai
nè i buoni servigi nè i tradimenti e sa, del paro,
compensare gli uni e gastigare gli altri!
</p>

<p>
E, in ciò dire, lanciò una bieca occhiata su l’Anguissola.
</p>

<p>
Il conte strinse di sottomano il gomito all’amico e
gli mormorò:
</p>

<p>
— È d’uopo romper gl’indugi!
</p>

<p>
Ed uscirono, senza nulla aver potuto appurare delle
dicerie che li interessavano.
</p>

<p>
Una volta fuori del palazzo, l’Anguissola si portò
alla propria casa, d’onde spiccò immediatamente un
corriere suo fidato a don Ferrante Gonzaga a Milano.
</p>

<p>
Con questo principe egli aveva già scambiato molti
propositi per liberare Piacenza dalla odiosa signorìa
farnesiana e darla in sudditanza dello impero.
</p>

<p>
Vari — come già ci accadde indicarlo — erano gli
argomenti di livore che il governatore di Milano covava
in animo contro Pierluigi Farnese. Oltre a’ dissensi
avuti secolui pel Priorato di Barletta e i possessi
Dalvermeschi del Romagnese, altri motivi di dissidio
faceva sorgere egli medesimo adesso, con le sue
pretese sul castello di Poviglio e le terre di Soragna
scadute dai Lupi nei Meli. Ed, a maggiormente aizzare
il suo imperiale signore contro il novo duca di
Piacenza, non ristava dal mettergli continuamente
<span class="pagenum" id="Page_481">[481]</span>
sott’occhio i costui amori per la casa e la signoria di
Francia, e la sua immistione nella congiura de’ Fieschi,
e il malgoverno che faceva delle cose e de’ sudditi,
ond’era stato infeudato.
</p>

<p>
Carlo V chiudeva un orecchio ed apriva l’altro a
siffatte denunzie e — se esitava nel dare un assenso
alla macchinazione tramata dal suo luogotenente contro
colui, ch’egli s’ostinava a chiamar sempre: il
duca di Castro — era unicamente in riguardo della
propria figlia Margherita, che — volere o volare — trovavasi
stretta a costui con vincoli di sangue.
</p>

<p>
Ma — dinanzi alla ragione di Stato — i vincoli di
sangue si allentano sempre e — dàlli e dàlli — anche
il sommo monarca di Lamagna finì a lasciarsi
cascare il capo sul petto in modo così equivoco, che
il Gonzaga s’ebbe tutta agevolezza di prenderselo
per un segno adesivo.
</p>

<p>
S’affrettò, quindi, a intendersi con l’Anguissola e
col nostro Neruccio, che il suo fedel Gozzelini gli
avea designato come i due uomini meglio acconci a
condurre l’ardua faccenda a buon porto.
</p>

<p>
Ma l’Anguissola — nelle sue trattative col Gonzaga — voleva,
a giusto titolo, mandare inanzi il debito
di buon cittadino e di patriota alla sodisfazione
del proprio risentimento: esigette, quindi, che alla
città sua, a lui ed a quanti contava aversi compagni
nel periglioso cimento, venissero fatte ampie, profittevoli
e secure condizioni.
</p>

<p>
Le prime di tali condizioni, accettate da don Ferrante,
erano contenute in una nota d’istruzioni, che
egli stesso dètte al capitano Federigo Gazino e che
suonavano così:
</p>

<p>
«La prima, che mandano ad offerire della città
(Piacenza) all’Imperatore, et a me, come suo luogotenente,
<span class="pagenum" id="Page_482">[482]</span>
con che dentro il termine di un giorno
mi debbia risolvere di accettarla insieme con le
altri conditioni, che si dicono appresso, altramente,
che, passato il termine di un giorno s’intendono esser
liberi di tale offerta; perchè havendo a far con nemici
tanto potenti, non si assecureno di star senza
patrone, per non haver forze bastanti a poter difendersi
per se stessi, et che quando non possano
havere Sua Maestà per patrone, come desiderano
essi, non ne mancherà loro degli altri.
</p>

<p>
«La seconda, che vogliono, ch’io prometta loro di
far che tutti i feudatarj così di Piacenza, come di
Parma, venghino alla devotione di Sua Maestà, et
a quelli che recusassero si confiscassero i beni.
</p>

<p>
«La terza di far, che Sua Maestà non facci relassar
Pierluisi per assecurarsi di non haver andar
a dar conto a Parma.
</p>

<p>
«La quarta, ch’io abbia a procurar, che la città
di Parma si reduca alla medesima devotione, et
obedientia di Sua Maestà, acciocchè rimanendo quella
città sotto altro patrone non havesse a causar guerra
nel paese con rovina, et destruttione d’ambedue
dette città.
</p>

<p>
«La quinta, ch’io non habbi a disponer de la persona
di Pierluisi finchè detta città di Parma non
sia in potere di Sua Maestà.
</p>

<p>
«La sesta ed ultima, che di quello fussi seguito
il dì del caso, o di morti homini, o di guadagni
facti non si abbia a parlar, nè cercar conto, ma
reputarsi, et tenersi come cose fatte, et acquistate
di buona guerra.»
</p>

<p>
Ed è grazioso l’osservare come ad un omicidio ed
un sollevamento di popolo premeditati e, con ogni
finezza di avvedimenti e cautele, complottati e condotti,
<span class="pagenum" id="Page_483">[483]</span>
si dèsse lo ingenuo e semplice nome di <i>caso</i>;
non altrimenti che, de’ giorni nostri, ad un <i>caso</i> di
vaiuolo o di colèra.
</p>

<p>
Ma di quelle sei condizioni, i congiurati non si chiamarono
per sodisfatti. E’ sapeano bene — per lunga
sperienza — che — nel volersi sottrarre alle prepotenze
di un Pierluigi Farnese, per affidarsi alla protezione
di un Ferrante Gonzaga — il misero burchiello
delle loro aspirazioni e speranze rischiava
molto d’andar sbattuto fra Scilla e Cariddi, imperocchè
si potesse dire di quei due che, se quello un
galeotto, e questi un marinaro. Laonde — mentre
si ribellavano contro le bricconate dell’uno — studiavano
premunirsi contro le presumibili insidie dell’altro.
</p>

<p>
Non tornava, per altro, agevole troppo il condurre
don Ferrante a fare in tutto e per tutto il piacer loro
e — prima che fossero giunti a mettersi secolui di
accordo — ce ne volle del bello e del buono.
</p>

<p>
Intanto sopravenne novella cagione d’indugio.
</p>

<p>
Il Duca Ottavio — come n’ha lasciato scritto il
buon padre Affò — partitosi dalla Corte Imperiale
senza aver nulla rilevato delle trame già ordite giunse
in questi giorni a Piacenza vicino al padre. Questo
inaspettato arrivo parve di grande ostacolo all’impresa,
della quale impazientissimo dimostravasi l’Auguissola,
e davasi a conoscere deliberato di ultimarla
a tutto costo. Conobbe don Ferrante macchinare i
congiurati fra loro di voler ammazzare Pierluigi;
della qual cosa mostrò dolersi, e chiesta la mente
loro, e raccomandata la persona d’Ottavio genero
dell’Imperatore a’ medesimi, ebbe in risposta che non
si assicuravano di poterlo salvare.
</p>

<p>
L’odio dell’Anguissola, semprepiù aizzato dalla recente
<span class="pagenum" id="Page_484">[484]</span>
vista d’Olimpia Marazzani, e quello di qualcun
altro fra’ compagni suoi, era giunto a tale, che — ne’
loro sanguinarî proponimenti — e’ chiarivansi
pronti ad ogni estremo, pur di finirla. Ma il Gonzaga
fece tanto «che promisero di star a segno sino alla
partenza di Ottavio.»
</p>

<p>
Il duca di Camerino arrivò a Piacenza su i primi
di agosto, poco dopo, cioè, che sua sorella Vittoria fu
andata sposa a Guidobaldo Dalla Rovere, duca d’Urbino,
e che il suo fratello naturale Orazio s’ebbe impalmato
in Francia la figlia adulterina di re Enrico II
e della contessa d’Estampes; e vi si trattenne sino al
penultimo giorno del mese istesso, nel quale trasse
per alla volta di Roma.
</p>

<p>
Nel frattempo, e col proposito forse di conciliare
un po’ al padre l’animo de’ cittadini, che ben gli riconobbe
alieno ed avverso, massime in causa del pazzo
dispendio occasionato dalla costruzione del castello;
e’ si mostrò oltre ogni dire manieroso ed affabile e
cercò mansuefarli con ogni maniera divertimenti e
sollazzi, tra cui una grande giostra tenuta il giorno
di San Bartolomeo. Ma non approdò: pochissime dame
v’intervennero e le sue blandizie caddero tutte a terra
come freccie spuntate.
</p>

<div class="chapter">
<p><span class="pagenum" id="Page_485">[485]</span></p>

<h3 id="cap55"><span class="smcap">Capitolo LV.</span>
<span class="smaller">P. L. A. C.</span></h3>
</div>

<p>
Oltre il Po, tra Piacenza e Casalpusterlengo, sorgeva
allora un vecchio castello feudale, di cui si veggono
anche oggidì le ruine, che apparteneva a don
Luigi Gonzaga, signore di Castiglione delle Stiviere e
cognato del conte Giovanni Anguissola.
</p>

<p>
Ivi — nella notte del 9 settembre 1547 — trovavasi
un grosso di signori, per il più piacentini, radunati
intorno a due emissarî di don Ferrante, ossia
il suo segretario Gaspare Gozzelini, di nostr’antica
conoscenza, ed il suo capitano Federigo Gazino.
</p>

<p>
I signori, che a questi facevan corona, toccavano
circa la quarantina ed — oltre il conte Anguissola
ed il nostro Neruccio, sempre celato sotto il pseudonimo
di Giovanni Osca da Valenza — erano: altri due
Anguissola, il conte Francesco Maria ed il cavaliere
Annibale; due Cavalcabò, Vincenzo e Carlantonio; due
Pallavicino, i marchesi Alessandro e Camillo da Scipione;
il conte Olderigo Scotti, il conte Agostino
Landi, Giuseppe del Pozzo, Franceschino Malvicini,
Gianluigi Confalonieri, Diogene Doria, Vincenzo da
Narni, Giuliano Mancini, Gaspare Paveri, Filippo Arcelli,
Giulio Ziani, Pierantonio Gramigna, Giorgio di
Verona, Gianluigi Lusardi, Francesco Mandola, Battista
Rosignoli, Giovanni Buratto, Antonio Mannini,
<span class="pagenum" id="Page_486">[486]</span>
Pietro da Monza, Francesco Dell’Angiolino, Giacopino
Musso, il capitano Antonio Ugoni, Ercole Malerba,
Girolamo Solero, Aurelio Buzzoni, Domenico Barili,
Francesco Maria Marconi, Andrea Bracco ed Opilio
Pallini.
</p>

<p>
Fatto silenzio, dopo un primo scambio di saluti e
di strette di mano, il Gozzelini si trasse un largo foglio
di tasca e lesse:
</p>

<p>
«Oltra gli altri capitoli concessi et sottoscritti di
mia mano sotto li 30 di luglio proximo passato al
conte Giovanni Angusciolo, e agli altri, che intervengono
nel trattato di dar a S. M. Cesarea la città
di Piacenza, si concedono li due infrascritti: e prometto
che S. M. li osserverà, et farà osservare.
</p>

<p>
«Il primo, che Sua Maestà ridurrà l’entrate di
detta città pertinenti alla Camera a quel segno, che
erano in tempo che detta città era ad obbedienza
della Sede apostolica, et che si exigeranno in quel
modo, et forma, et per quella sorta di officiali, et
ministri, che si exigevano in detto tempo senza alterar
in ciò cosa alcuna.
</p>

<p>
«Il secondo, che S. M. farà, che tutte le cause da
mille scudi abasso s’habino a decidere in Piacenza
per li officiali deputati da S. M. in essa città, senza
poter essere tirate a Milano, nè in la prima, nè in
la seconda, nè in la terza instanza, così come si
osservava al tempo della Sede Apostolica.
</p>

<p>
«Dato a Milano il 3 di agosto 1547.»
</p>

<p>
Come si vede, l’Anguissola preoccupavasi principalmente
degli interessi della sua città natale. Ma tutto
ciò non era ancora bastevole per tranquillare le sospettose
paure degli uni e per appagare la cupida
avarizia degli altri. Di tutti i tempi, le congiure non
sono mai altro che la cospirazione ad un medesimo
<span class="pagenum" id="Page_487">[487]</span>
fine di tanti e disparati rancori, interessi e propositi.
Chi mira solo a trar vendetta di un nimico aborrito,
chi a liberare la patria da una esosa tirannide, chi
a salvare sè stesso da minacciata rovina, chi a sgravar
di balzelli e la città e gli averi propri, chi un po’ all’uno,
un po’ all’altro, un po’ all’altro ancora. Bisognava
dunque contentarli tutti, e gli otto capitoli sino allora
concertati non riuscivano sufficienti all’uopo. Però
l’Anguissola avea, di bel novo ed a lungo, dovuto tirarsi
pe’ capegli col governatore di Milano e co’ suoi
delegati e non era approdato a qualche buon risultamento,
se non giuocando a rimpiattino con la testa
del giovane Ottavio Farnese. Aveva detto: «O concedermi
quanto desideriamo od ammazziamo anche
lui!» E Don Ferrante — onde salvar la testa al genero
del suo augusto signore — aveva dovuto concedere.
</p>

<p>
Finita che il Gozzelini ebbe la sua lettura:
</p>

<p>
— Non basta!... non basta! — sorsero a protestare
diversi ed, in particolare, i fratelli Pallavicino ed il
conte Scotti.
</p>

<p>
— Lo so, che non basta — fece alteramente l’Anguissola — ed
eccovi perciò appunto messer Federigo
Gazino, che sta dando mano ad un secondo foglio per
leggervi ciò che vi manca.
</p>

<p>
Il Gazino, infatti, s’era avanzato nel mezzo il circolo
de’ cospiratori, e si teneva una carta sotto il
naso, in atto di leggere.
</p>

<p>
— Silenzio!... badiamo!... — mormorarono taluni.
</p>

<p>
Ed egli lesse:
</p>

<p>
«Capitoli concessi al conte Gio. Angosciolo in Milano
a li VII settembre.
</p>

<p>
«Oltre gli altri capitoli concessi per me in nome
di S. Maestà al conte Giovanni Angosciolo seguendo
<span class="pagenum" id="Page_488">[488]</span>
l’effetto del trattato di Piacenza, si concedono anchora
li due infrascritti, cioè:
</p>

<p>
«Che de li omecidii, che seguissero in la città il
giorno del <i>caso</i> (!) non sarà adomandato conto nè
ragione, nè similmente di robbe, et denari, che fussero
stati acquistati in qualsivoglia modo, ma che
tale robbe, et denaro saranno tenuti per acquistati
a buona guerra.
</p>

<p>
«Perchè la città di Piacenza dice, che in tempo
dei Duchi di Milano era assai aggravata in le cose
dell’estimo, si promette fare, che sia disgravata, et
reducta a quello, che si troverà convenirsi di ragione,
et oltra questo, che in le impositioni, et graveze
extraordinarie, che s’imponeno a lo stato di
Milano, sarà sempre della terza parte de la portione,
che toccasse ad essa.»
</p>

<p>
I congiurati si dichiarano pienamente sodisfatti.
</p>

<p>
— Ora — soggiunse il Gozzelino trattosi in mezzo
a loro — l’alto ed illustre mio signore ha già reso
d’ogni cosa partecipe l’augusta persona dello imperatore
Carlo V e tiene già in pronto quattrocento
cavalli bene agguerriti, onde, a pena spiccia la faccenda
di Pierluigi, volare all’occupazione di Parma...
guai se a questo non si provedesse!... restando Parma
in potere del papa non è a dubitarsi che subito guerra
ne scoppierebbe e bisogna evitarla a ogni costo.
</p>

<p>
— E Sua Maestà — interpellò il conte Landi — ha
dato l’adesione sua agl’intendimenti del magnifico
vostro signore?
</p>

<p>
— No, messere il conte — fece scaltramente il
segretario — ma il mio signore ha saputo trovare il
modo di farne senza... ed eccovene la prova in questo
brano di lettera, che io medesimo ho scritto per
lui alla Maestà Sua.
</p>

<p>
<span class="pagenum" id="Page_489">[489]</span>
</p>

<p>
E lesse ghignando ciò che segue:
</p>

<p>
«..... come la M. V. vederà, v’è un capitolo, per il
quale mi si dà un giorno di tempo, et non più ad
accettar o no l’offerta, in virtù del qual capitolo
vengo posto in necessità di accettarla senza consulta
di V. M. per non lasciarla andare in mano
de’ francesi. Et per questa via pare a me, che non
solamente io vengo scusato del fatto; ma V. M. molto
più justificata, che non seria in caso, ch’el negocio
si diferisse fin a poterlo consultare con essa: perchè
aspettando a quel tempo a far l’effetto, pareria
fatto di ordine et con sentimento di lei; dove facendosi
di presente non si può conjetturare che
essa vi habbia avuto parte.»
</p>

<p>
Un mormorio d’ammirazione scorse per l’assemblea.
Tutti s’inchinarono dinanzi alla politica scalabrina
del duca di Guastalla, il quale preludeva, trecento
anni sono, all’arti oggidì tanto decantate dei
Talleyrand, dei Metternich e dei Bismark.
</p>

<p>
— Egregiamente! — sclamò il Confalonieri.
</p>

<p>
— E come divisate menare a fine l’impresa? — ripigliò
il Gozzelino.
</p>

<p>
— Oh, semplicemente — fece l’Anguissola — domani
istesso la faremo finita.
</p>

<p>
— Domani? — susurrarono alcuni meravigliando.
</p>

<p>
— Sì, sì — continuò il capo del complotto — ogni
remora ormai può tornarci fatale e disastrosa.... domani!...
Cinque di noi, designati dalla sorte, capitaneranno
i restanti.... procediamo immediatamente al
sorteggio.
</p>

<p>
Francesco Maria Marconi che — come uomo di lettere — aveva
recato seco il necessario; trasse la carta,
le penne d’oca ed un piccolo calamaio di peltro e — situato
il tutto s’un largo tavolo, che occupava un
<span class="pagenum" id="Page_490">[490]</span>
canto dello stanzone — invitò i compagni a scrivere
ciascuno il proprio nome su di altrettanti quadrucci,
che, arrotolati, vennero quindi raccolti, come in un
bossolo, entro il morione del capitano Antonio Ugoni.
</p>

<p>
Opilio Pallini — perchè il più giovine de’ radunati — s’ebbe
allora l’incarico di rappresentare la cieca
figlia del caso ed estrasse cinque rotoletti dall’elmo.
</p>

<p>
Lo stesso Gozzelino — come il più imparziale, perchè
non attivamente implicato nella congiura — sciolse
le cartoline e ne proclamò ad alta voce il contenuto.
</p>

<p>
Il primo rotoletto diceva:
</p>

<p>
— Pallavicino conte Alessandro.
</p>

<p>
Il secondo:
</p>

<p>
— Pallavicino conte Camillo.
</p>

<p>
Il terzo:
</p>

<p>
— Landi conte Agostino.
</p>

<p>
Il quarto:
</p>

<p>
— Anguissola conte Giovanni.
</p>

<p>
Il quinto:
</p>

<p>
— Confalonieri Gianluigi.
</p>

<p>
— Fatalità e destino! — gridò il conte Scotti, a
pena ebbe udito que’ cinque nomi.
</p>

<p>
Il conte Olderigo Scotti si dilettava un poco d’alchimia
e di scienze occulte ed era però tenuto nell’alto
concetto di una sorta di mago.
</p>

<p>
— Perchè? — gli chiesero alcuni.
</p>

<p>
— Badate alle iniziali di que’ cinque nomi — rispose
lo Scotti — Pallavicino, Landi, Anguissola, Confalonieri;
PLAC.... <i>Placentia</i>: nessuno meglio di loro
avrebbe potuto rappresentare e fare le vendette della
nostra città: è Dio che lo vuole!
</p>

<p>
— Plac.... Plac!... — ripeterono molti — ebbene:
sia questa la nostra parola d’ordine, il nostro segno
d’intelligenza.
</p>

<p>
<span class="pagenum" id="Page_491">[491]</span>
</p>

<p>
— Domani mattina all’alba — fece solennemente
l’Anguissola — troviamoci tutti su l’altra sponda del
fiume.
</p>

<p>
— A domani!... a domani!... — risposero i congiurati.
</p>

<p>
— Ed ora.... separiamoci!...
</p>

<p>
Ed uscirono dal castello alla spicciolata.
</p>

<div class="chapter">
<p><span class="pagenum" id="Page_492">[492]</span></p>

<h3 id="cap56"><span class="smcap">Capitolo LVI.</span>
<span class="smaller">Dio non paga il sabato.</span></h3>
</div>

<p>
Arrivato il primo al castello di Luigi Gonzaga, il
nostro Neruccio fu l’ultimo ad uscirne. E fu l’ultimo
per molte e diverse ragioni. Anzitutto il suo amico
Anguissola lo avea incaricato di regolare e dirigere
tutto ciò che concerneva quel loro notturno e misterioso
convegno. Gli era occorso però di precedervi
gli altri, affine di disporre alquanto la sala, che li
doveva accogliere, e le scuderie, in cui riporre le loro
cavalcature. Così gli facea d’uopo rimanervi dopo tutti,
onde chiudere le porte dietro di loro ed invigilare a
che nulla mancasse al momento della loro partenza.
</p>

<p>
Il castello, di cui Luigi Gonzaga avea rimesso le
chiavi al proprio congiunto era affatto inabitato e
diserto.
</p>

<p>
Poi, a trattenere Neruccio, concorreva una serie
di tristi pensieri, di penosissime conghietture.
</p>

<p>
Un segreto impenetrabile erasi sempre addensato
intorno a Terremoto e alla donna, che, secondo il
dire della gente, il colosso avea strappato dalle carceri
della cittadella.
</p>

<p>
Chi poteva essere questa donna?... cos’era accaduto
di lui?
</p>

<p>
Tali le domande, che, da lunga pezza, gli mulinavano
<span class="pagenum" id="Page_493">[493]</span>
in cervello, ed alle quali non avea mai potuto
fare nessuna risposta.
</p>

<p>
Nel convegno di quella notte, per altro, qualche
sprazzo di luce s’era insinuato fra le tenebre de’ suoi
dubî e delle sue paure. — Taluni de’ congiurati credeano
saper qualche cosa di quanto sì vivamente lo
interessava. — Chi diceva la donna una delle molte
concubine di Pierluigi, che — stanca di vivere al di
lui fianco — avea fatto scappare di cittadella un prigioniero,
mettendogli a patto di pigliarsela seco nella
fuga: gli uomini del duca li avrebbero inseguiti, raggiunti
e massacrati tutti due. — Altri pretendevano,
invece — ed era tra questi il capitano Ugoni — che
quella fosse una povera creatura, rapita e tenuta
captiva dal duca, e da un antico servo di sua famiglia,
un gigante, a ciò che si narrava, tratta prodigiosamente
a libertà ed a salvamento. E questa versione
rispondeva a puntino alle supposizioni di Neruccio,
o — direm meglio — all’intima voce del suo
cuore.
</p>

<p>
Il misero giovine sbattuto da un continuo alternìo
di timori e speranze per mezzo il pelago delle incertezze;
era rimaso a meditare su i proprî casi, dimentico
omai che i suoi compagni lo avessero da
lungo abbandonato.
</p>

<p>
Si scosse, finalmente, ed uscì dal castello; ma — nel
mentre girava intorno alla sua muraglia esterna,
per raggiungere il proprio cavallo, che aveva attaccato
ad un albero, onde non ingombrare di troppo le
anguste scuderie — un romore improviso lo colpi e
lo trattenne.
</p>

<p>
Era il calpestio di due persone, che s’avvicinavano,
camminando caute e sarebbesi detto in punta di piedi.
Egli si schivò rapido dietro il pilastro di una stecconaia
e stette ad osservare.
</p>

<p>
<span class="pagenum" id="Page_494">[494]</span>
</p>

<p>
Quando gli furono presso, scôrse ch’erano due uomini
di bassa statura, i quali si accostavano in silenzio
a un punto della campagna, in cui spiccavano
due forme nere: i loro cavalli.
</p>

<p>
Nel passargli accanto, l’uno richiese all’altro sommessamente:
</p>

<p>
— Afete botute ascoldare?
</p>

<p>
— Parola per parola — gli rispose l’interrogato — a
momenti vi narrerò tutto: oh, è una cosa tremenda!
</p>

<p>
La voce di costui produsse uno strano effetto su
l’animo di Neruccio: credette riconoscerla e — senz’attender
altro — sgattaiolò pian piano sino a raggiungere
il proprio cavallo e gli balzò in sella.
</p>

<p>
Nel tempo medesimo i due sconosciuti avean fatto
altrettanto e già si slontanavano di trotto.
</p>

<p>
— Sono spie! — pensò Neruccio.
</p>

<p>
E — cacciati gli sproni ne’ fianchi del suo cavallo — si
slanciò a briglia sciolta dietro di loro, gridando
a squarciagola:
</p>

<p>
— Traditori! traditori! fermatevi!
</p>

<p>
A tale intimazione, anche coloro, cui veniva indiretta,
si dèttero a scappare con tutta velocità e si
sarebbero indubiamente sottratti amendue al pericolo,
che li minacciava, se il cavallo di uno di loro — incespicando
contro un grosso macigno — non fosse
d’improviso traboccato a terra.
</p>

<p>
L’altro tirò via ed, in breve, disparve.
</p>

<p>
Neruccio raggiunse il cavaliero caduto, scese di
sella e lo sollevò.
</p>

<p>
Affisandolo in faccia, comunque al debole chiarore
della notte, subito lo riconobbe: era la stessa persona,
con la quale s’era scontrato e battuto ne’ pressi di
Perugia, era la terribile Olimpia Marazzani.
</p>

<p>
Come?... perchè in quel luogo?
</p>

<p>
<span class="pagenum" id="Page_495">[495]</span>
</p>

<p>
Facile a spiegarsi.
</p>

<p>
Da parecchio tempo, profittando della circostanza
che l’Anguissola, suo spauracchio, trovavasi a Genova
per la faccenda de’ Fieschi; ell’aveva lasciato Castro
e gli abiti muliebri, per rimettersi in ispoglie virili
e recarsi a Piacenza. Pellegrino di Leuthen le era — come
di solito — compagno.
</p>

<p>
Ritornato il conte, la prudenza avrebbe dovuto consigliarla
ad allontanarsi di nuovo; ma il contegno di
lui e di alcuni altri gentiluomini di corte la pose in
allarme. Ella sola per prima e forse unica concepì il
sospetto che qualche oscura cosa stessero insieme
macchinando a pregiudizio del suo amante e signore
e si propose spiarne, scuoprirne, sventarne le trame.
</p>

<p>
L’astuto tedesco serviva egregiamente a’ suoi fini:
e’ sapeva — come suol dirsi — dove il diavolo tenesse
la coda e le forniva i più esatti e minuti particolari
su le abitudini e le pratiche di coloro ch’ella
si prefiggeva di tener d’occhio.
</p>

<p>
Per tale via seppe del convegno loro al castello di
Luigi Gonzaga. Vi si recò di buon’ora; fece nascondere
il proprio ed il cavallo di Pellegrino dietro un
fitto d’alberi e — mentre questi stava in vedetta, acciocchè
nessuno potesse sovraccorli e sorprenderli
alla sprovista — ella s’insinuò strisciando carpone
fino al vano di una finestra, d’onde si ripromise, e
le riuscì, infatti, di udire e vedere tutto ciò che si
dicesse e facesse dai congiurati.
</p>

<p>
Terminati i loro armeggiamenti, ella si trattenne
ancora a lungo al proprio posto, non volendo scostarsene,
sino a che tutti, insino all’ultimo, se ne fossero
iti. Ma non fece attenzione o — per meglio dire — non
potè pensare a Neruccio, che accidentalmente
soltanto erasi tanto più degli altri indugiato.
</p>

<p>
<span class="pagenum" id="Page_496">[496]</span>
</p>

<p>
Come l’ebbe riconosciuta:
</p>

<p>
— Ah! ah! — sclamò egli in tono di trionfo — la
Marazzani?... colei, che io ho scannato alle porte di
Perugia?... colei, che è morta e seppellita nel convento
de’ padri Agostiniani?... ah! ah! ora tu più non
mi sfuggi!
</p>

<p>
Ed — abbrancatala a’ fianchi — la sollevò di peso
e la trasse con sè sul proprio cavallo.
</p>

<p>
Olimpia fremeva di rabbia: era pallida come un cadavere.
</p>

<p>
— Per Iddio! — fece il giovine capitano, come si
fu messo all’ambio — è un onorevole mestiere quel
che tu fai; ma la tua mala stella ti vieta di cavarne
alcun frutto!... Tu se’ la druda di quello scellerato
del Farnese; tu hai voluto interessarti più che a donna
non si competa delle faccende sue; hai sperato scongiurare
la tempesta, che si aduna sovra il suo capo
maledetto, hai sperato prevenirlo in tempo; sottrarlo
al pericolo, che lo minaccia; salvarlo; ma tutto indarno:
eccoti ridotta all’impotenza!
</p>

<p>
— Lo so; oh, lo so! — disse la donna, co’ denti
stretti — traggiti pure lo stile di cintola ed assestamene
un colpo nel cuore, ch’io nè implorerò misericordia,
nè metterò il più debole lagno: sono parata
a tutto!... La vita è guerra continua che gli uomini
si menano a vicenda: quando l’un prevale e l’altro
soggiace, questo, se ha senno, non debbe dare a quello
anco il godimento della propria umiliazione. Ed io
non tel darò, stanne certo. Uccidimi, è il tuo dritto;
ma non allegrartene tanto, che, prima che io muoia,
t’ho già fatto tanto male in prevenzione, da lasciartene
grossa parte in retaggio.
</p>

<p>
— Che male m’hai tu fatto?
</p>

<p>
— Non se’ tu l’amante di Bianca della Staffa?
</p>

<p>
<span class="pagenum" id="Page_497">[497]</span>
</p>

<p>
— Sì... lo sono, lo fui!
</p>

<p>
— Ebbene, mio bel capitano, conosci tu quale sia
attualmente la sorte di quella dilettissima tua?...
</p>

<p>
— Oh, darei una parte del mio sangue a saperlo.
</p>

<p>
— Non darai nulla e lo saprai parimente.... Ti ricorda
della sua disparsa da Castel Leone di Cremona?...
fui io, io con Pellegrino di Leuthen, che la indussi
in abbaglio, la eccitai a seguirci e la tradussi
in balìa di Pierluigi Farnese.
</p>

<p>
— Oh, ma perchè... scellerata?
</p>

<p>
— Perchè la sua ritrosia, la sua castimonia mi ferivano
nell’amor proprio; m’erano come un rimbrotto;
perchè volevo avvilirla.
</p>

<p>
— Iniqua.
</p>

<p>
— E ci sono riuscita, e più ancora di quanto non
isperassi.... Ella volle bensì scampare, per tutte le
vie, al destino, che le sovrastava; strillò, si svelse i
capegli, battè del capo nel muro per darsi la morte;
ma a nulla le valse; c’ero io, io, che prestavo mano ed
aiuto al mio vendicatore e, fra tutti due, riuscimmo
ad averne ragione.
</p>

<p>
— Infame!
</p>

<p>
— Da quel giorno, o.... piuttosto.... da quella notte,
ella languì in un ritiro della cittadella di Piacenza;
ma, da quella notte.... fu madre.
</p>

<p>
— Che dici tu?
</p>

<p>
— Il vero, mio bel capitano, null’altro che il vero.
</p>

<p>
— Anima d’inferno!
</p>

<p>
— Ultimamente, uno de’ suoi antichi vassalli, il suo
fedel Terremoto, giunse a strapparla da quel ritiro e
la trasse, con la sua creatura, nella propria casuccia
del Valnurese....
</p>

<p>
— Ah, non mi hanno, dunque, ingannato!
</p>

<p>
— No, no; ma a nulla le valse.... gli sgherri del
<span class="pagenum" id="Page_498">[498]</span>
duca s’ebbero ragione del formidabile villano e gli
ritolsero la sua signora.... Ti ricordi il giorno, in cui
tu e l’Anguissola, reduci da Milano, veniste alla presenza
del duca?... ti ricordi che, in quel momento,
arrivò il Trentacoste e gli mormorò all’orecchio una
notizia, che parve ricolmarlo di gioia?...
</p>

<p>
— Ebbene?
</p>

<p>
— Ebbene: Trentacoste gli annunziava appunto che
Bianca della Staffa era stata ritolta al gigante e riconfinata
nella sua muda.
</p>

<p>
— Maledizione!
</p>

<p>
— Nevvero ch’io t’ho preparato un sorridente avvenire?
</p>

<p>
— Ma vero è altresì che io ti scannerò in questo
punto medesimo.
</p>

<p>
E sguainò ferocemente il pugnale.
</p>

<p>
— Fallo — disse Olimpia imperterrita e quasi con
un soghigno di sfida — ci sono pronta.
</p>

<p>
Neruccio era demente d’odio. Stette un momento
col ferro sospeso sul petto di quella femina scellerata;
poi — rinvaginandolo:
</p>

<p>
— No — soggiunse, crollando il capo — la morte
è troppo poco pe’ tuoi misfatti: ci vuole di peggio.
</p>

<p>
Olimpia allibì.
</p>

<p>
— Cosa intendi fare? — gli chiese.
</p>

<p>
— Lo saprai fra breve!
</p>

<p>
E spronò il cavallo al galoppo, e non disse più
verbo.
</p>

<p>
Traversato il Po s’un burchiello menato da quattro
uomini della sua compagnia d’arme; e’ giunse pochi
istanti dopò a Piacenza.
</p>

<p>
Nella sua qualità di capitano a’ soldi di monsignore
il duca, e’ comandava un corpo di ottanta lanzi,
che tenevano caserma presso l’entratura della città.
Il suo pensiero di vendetta era infernale.
</p>

<p>
<span class="pagenum" id="Page_499">[499]</span>
</p>

<p>
Arrivato dinanzi alla caserma; smontato d’arcione,
trascinandosi dietro Olimpia; penetrò, con essa, dentro
i quartieri e — a mezzo del trombetta — fece svegliare
e raccorre i propri uomini d’arme.
</p>

<p>
Come se li ebbe tutti d’attorno, affollati nella più
grande sala del luogo, e’ spinse loro trammezzo la
Marazzani, sciamando:
</p>

<p>
— Figliuoli! costei, che vedete sotto abiti d’uomo,
non è, invece, che una donna, una giovine donna, che
vi abbandono.... fatene ciò che volete.
</p>

<p>
Olimpia mise un urlo.
</p>

<p>
E noi tireremo una pietosa cortina su ciò che ne
fecero ottanta lanzichenecchi, la maggior parte spagnuoli,
svizzeri e tedeschi.
</p>

<p>
Ed egli — Neruccio — tenendosi, con le bracci
conserte, su la soglia del vasto stanzone, assisteva al
mostruoso saturnale.
</p>

<p>
La misera — cui, nella lotta, erano cadute di dosso
sino all’ultime vesti — anelante, sfinita, più morta
che viva, si dibatteva, si trascinava carpone, cercava
inutilmente svincolarsi da’ sordidi amplessi di quei
brutali: e’ se la palleggiavano come monelli un cervo
volante.
</p>

<p>
Alla fine Neruccio credette prudenza lo intervenire e:
</p>

<p>
— Figliuoli — soggiunse — badate che la presenza
di costei in questo luogo è un periglio per tutti... se
l’accaduto si conoscesse, io n’avrei il patibolo e voi
le vergate.
</p>

<p>
Non avea conchiuso il suo dire, che ottanta ferri
balenavano sinistramente su l’ignudo corpo della misera
vituperata; ed uno le penetrava dritto nel core;
e l’altro le spiccava, d’un manrovescio, il capo dal
busto; ed altri la colpivano, la frastagliavano, la recidevano
in cento pezzi.
</p>

<p>
<span class="pagenum" id="Page_500">[500]</span>
</p>

<p>
Di lì a un istante, di quella giovine donna feroce
e superba non rimaneva più chè un ammasso di informe
carname, che quei bestiali, altrettanto vili e
paurosi quanto malnati, seppellivano in un canto del
cortile entro una buca scavata lì per lì e coperta di
poca terra.
</p>

<p>
Non solo Olimpia Marazzani non era più, ma nessuno
poteva nemmanco sapere od imaginare cosa ne
fosse seguito.
</p>

<p>
La vendetta di Neruccio s’era compiuta.
</p>

<p>
Dio non paga il sabato.
</p>

<div class="chapter">
<p><span class="pagenum" id="Page_501">[501]</span></p>

<h3 id="cap57"><span class="smcap">Capitolo LVII.</span>
<span class="smaller">Ultime gesta di Terremoto.</span></h3>
</div>

<p>
Abbiamo lasciato il protagonista di questa nostra
narrazione al momento, in cui rinchiudevasi affrettatamente,
col navichiere Stefanaccio, entro la propria
casuccia e ne sbarrava ed asserragliava accuratamente
la porta. — Egli non avea preso abbaglio circa
il rumore, che lo spingeva a quelle sollecite cautele:
erano veramente gli uomini di Pierluigi, che s’inoltravano
nella notte in busca di lui. — Li capitanava
il Trentacoste ed il Bombaglino ed erano in numero
di sedici, tutti a cavallo. — Chi li avea posti su la
via era stato un villano presso cui Terremoto avea
sostato un breve momento, per farsi prestare un cencio
di mantello, col quale la sua signora potesse riparare
dal freddo intenso sè e la propria creaturina. — Il
villano stupido — assediato dalle interrogazioni de’
sgherri — non avea saputo schermirsi e s’era lasciato
andare a narrar loro tutto quanto avea visto
e sapeva sul conto de’ fuggitivi. — Il gigante — così
avea detto — era persona del luogo, abitante al di
là di borgo San Bernardino, al di là dello antico castello
de’ Camia, in una piccola catapecchia del villaggio
della Chiappa, che incontravasi alle falde di
monte Osèro. — Trentacoste e Bombaglino non desideravano
di più.
</p>

<p>
<span class="pagenum" id="Page_502">[502]</span>
</p>

<p>
Erano scorse forse meno di dieci minuti, dacchè il
gigante ed il navalestro s’erano ritirati, quando quelli
giunsero sul luogo. Raccomandarono le loro cavalcature
a un gruppo d’alte ed annose querce, che sorgevano
alla loro destra, nel luogo istesso dov’era l’umile
tomba della vecchia Rinolfo; quindi si sparsero
in giro dintorno al tugurio e lo circuirono come d’assedio.
</p>

<p>
Trentacoste picchiò alla porta sbarrata.
</p>

<p>
Nessuno rispose.
</p>

<p>
Tornò a picchiare.
</p>

<p>
Uguale silenzio.
</p>

<p>
— Ah, ah! — disse allora — vônno fare i sordi?
ebbene, ragazzi miei, introniamo loro le orecchie con
un linguaggio più persuasivo.... gittiamo a terra la
porta.
</p>

<p>
E — col calcio del moschetto — cominciò ad arietarla
tremendamente, mentre quattro o cinque de’ suoi,
che gli si erano aggroppati intorno, facevano altrettanto.
</p>

<p>
A quell’attacco, risposero tre o quattro colpi di
fuoco e due di loro, mortalmente feriti, dovettero ritirarsi
dalla impresa. I colpi partivano dall’alto del
tetto, dove Terremoto erasi inerpicato col suo grosso
archibugio.
</p>

<p>
Ma non era provisto di munizioni. Fece altri cinque
o sei colpi, bucò la pelle ad altri due o tre de’ suoi
persecutori; poi dovette gittare l’arma come uno inutile
peso.
</p>

<p>
Gli armigeri farnesiani — sgomentiti al principio
di quella improvisa aggressione — ritornarono ad
assalire la porta ed anche con maggior furia di prima.
</p>

<p>
Terremoto era salito sul tetto, perchè il casolare
non avea finestre, da cui poterli offendere e tener
<span class="pagenum" id="Page_503">[503]</span>
lontani. Da stare lassù ordinò a Stefanaccio che gli
passasse per l’abbaino i pochi mobili e le poche suppellettili
e masserizie, che si trovavano nella casa, e
si dètte a scaraventar loro su la testa tutti quanti i
diversi oggetti che questi, man mano, gli rimetteva.
Erano frammenti di panche e di sedie, arpioni e cunei
di ferro, accette e penniti, orci ed orciuoli, ch’egli
lanciava a dovere, mirando e colpendo giusto, poichè
il piano nevoso, su cui coloro spiccavano stipati dinanzi
alla porta gli permettesse benissimo di distinguergli
ad uno ad uno, il che essi non poteano fare
di lui, che si perdeva, per così dire, tra l’ombre pesanti
del cielo grigiastro.
</p>

<p>
La lotta durò per qualche tempo, durò — vale dire — sino
a tanto che Stefanaccio ebbe un oggetto da
consegnare a Terremoto. — Ogni novo proiettile, che
rovinava su gli assedianti, spaccando a questo la testa,
a quello schiacciando un occhio od il naso e molti
mettendone però fuori di combattimento; causava loro
momenti di confusione, di scompiglio, d’incertezza e
li sforzava a tante successive remissioni de’ loro tentativi,
dimanieracchè il complesso di questi mai poteva
approdare a nissun resultato.
</p>

<p>
Ma quando Stefanaccio — pur rifrugando e rovistando
ogni più riposto e recondito canto della casa — si
fu avveduto che essa nulla più racchiudeva,
allo infuori del modesto scanno, su cui teneasi accoccolata
Bianca, con in braccia la sua bambina; — quando
Terremoto dovette, di conseguenza, smettere
dal mitragliare e tenere a stecco i proprî nimici; — questi,
che non duravano fatica molta a indovinare
il motivo di tale desistenza dalle ostilità, rimbaldanzirono
di rimpatto e — con sempre maggiore accanimento — si
gittarono tutti — meno due rimasi a
<span class="pagenum" id="Page_504">[504]</span>
guardia del posteriore della casa — a tempestarne la
porta. — La porta — solidamente affortificata e puntellata
nello interno — opponeva loro una seria resistenza.
Ma l’impeto loro faceasi così forte e continuo,
ch’essa molto a lungo non avrebbe potuto durarla. — Già,
infatti, barellava su i cardini e — cigolando
con malauguroso lamentìo — pareva essere
giunta allo stremo delle proprie forze. Il chiavistello
schiodato, la toppa smurata, sbalzavano sul pavimento;
una parte della imposta si frangeva piuttosto
che cedere e volava in ischegge; un urto ancora e il
varco sarebbe stato dischiuso.
</p>

<p>
Stando inoperoso, acciapinato e pencolante dalla
grondaia, Terremoto — se non vedeva od udiva — intuiva
tutto ciò. — Il pensiero che — tra poco volgere
di minuti — quella bulima di manigoldi avrebbe
irrotto entro la sua povera casa, per impadronirsi e
trarre nuovamente prigione la sua giovane ed amata
signora; gli mise per tutto il corpo un fremito di sublime
disperazione, quello istesso, che dee provare il
suicida, quando — dal sommo della eminenza o della
sponda del fiume — misura la sterminata altezza, o
la profondità delle aque, per cui od entro cui sta per
gittarsi a volo, onde spegnere anzitempo il corso dei
travagliati suoi giorni. Gli parve che lo spettro del
vecchio Giovanni il Grosso gli sorgesse inanzi mutilo
scuoiato, lurido, come già n’avea visto l’osceno cadavere
penzolo dalla croce presso le rive del Barbarone,
a rimbrottargli la sua inazione, la sua vigliaccheria.
Un sentimento, che avea quasi del rimorso,
lo addentò al cuore e lo fece drizzar stecchito sul
tetto, come se uno scatto lo avesse sospinto su di repente.
In quel punto, i farnesiani davano l’ultimo
cozzo alla porta, che, sfasciandosi, si spalancava: e
<span class="pagenum" id="Page_505">[505]</span>
in quel medesimo punto, Terremoto — dato nuovamente
di pugno al suo archibugio — si lanciava giù
a pie’ giunti sovra di loro, schiacciandone, massacrandone
altri due col proprio peso.
</p>

<p>
La caduta impensata di quel vivente proiettile spaurì
siffattamente i cinque o sei uomini, che soli si trovavano
ancora a far forza dinanzi alla porta, da costringerli
a rinculare in disordine, — Terremoto — che,
nel cadere, aveva saputo mantenersi eretto — profittò
di quel primo moto regressivo, per impugnare
il moschetto a due mani nell’estremità della canna e
girarlo intorno vertiginoso, percotendoli sconciamente
del calcio. Così ad uno spaccò il cranio d’un colpo,
a un altro lacerò in orrido modo la faccia. Quattro
soli nimici gli restavano di fronte: il Trentacoste, il
Bombaglino, che digrignava i denti e bestemmiava
come un ossesso, memore tuttora delle botte cieche,
che quel medesimo avversario gli aveva inflitto all’osteria
della Magione, presso il Trasimeno, e due
semplici scherani. Altri due tenevansi sempre a custodia
della parte posteriore del casolare. I restanti
della geldra o erano morti, o si trascinavano boccheggianti
su la neve, contorcendosi fra spasimi atroci,
o rantolando nell’agonia. Quattro soli nemici! Terremoto
reputavasi già certo della vittoria e — roteando
sempre il formidabile archibugio — s’avanzava minaccioso
sopra di loro, omai securo di sterminarli.
</p>

<p>
In quella, il Bombaglino — che, al repentino assalto
del gigante, era stato il primo ad indietreggiare
ed a farglisi più d’ogni altro discosto — si trasse di cintola
un pistolettone, lo prese alla meglio di mira tra lo
incerto bagliore delle nevi e ne fece scattar la rotella.
</p>

<p>
Colpito proprio nel mezzo del petto, Terremoto
mandò un urlo disperato, si rigirò su i talloni e traboccò
a terra boccone, mormorando:
</p>

<p>
<span class="pagenum" id="Page_506">[506]</span>
</p>

<p>
— Ah, l’inverno! — l’inverno!
</p>

<p>
Era morto!...
</p>

<p>
La predizione di Gerolamo Cardano s’era avverata.
</p>

<p>
Stefanaccio che — da stare dentro la casa — non
poteva nè sapere, nè imaginare cosa accadesse al di
fuori — trattovi da stimolo d’irresistibile curiosità — osò,
in quel punto, affacciarsi e sporgersi inanzi dalla
porta scardinata. Non lo avesse mai fatto.
</p>

<p>
Il Trentacoste, che — visto cader Terremoto — ritornava
in quel medesimo istante alla riscossa, lo
passò fuor fuora col proprio spadone.
</p>

<p>
Il misero navalestro stramazzò a sua volta tra i
legni ed i ferri, che già sbarravano la porta e — portandosi
le mani al seno trafitto:
</p>

<p>
— E il còfano!... il còfano!... — sospirò.
</p>

<p>
— Quale còfano? — gli chiese il Bombaglino, che dopo
essersi assecurato con un calcio che il gigante era ben
morto per davvero — sovraggiungeva tutto esultante.
</p>

<p>
— Il còfano — tornò a gemere Stefanaccio — quello....
della Torre Farnese.... oh! oh!...
</p>

<p>
E la voce gli si spense in un vomito di sangue.
</p>

<p>
I due capitani passarono sovra il suo corpo, seguiti
da’ pochi satelliti che i colpi di Terremoto aveano risparmiato,
e s’inoltrarono nello interno della casuccia.
</p>

<p>
Bianca della Staffa, pallida come una statua, tremante
come una canna, sempre assisa su l’umile suo
scanno, sempre con la sua bambina tra le braccia; li
stava, per così dire, aspettando, come la vittima aspetta
il carnefice, che dee tradurla allo estremo supplizio.
</p>

<p>
I due fidi di Pierluigi se la tolsero in ispalla, la
posero in sella d’uno de’ loro corridori e — lasciati
i loro uomini a curare i compagni feriti e a dar sepoltura
ai morti — si rimisero di galoppo su la via
di Piacenza.
</p>

<div class="chapter">
<p><span class="pagenum" id="Page_507">[507]</span></p>

<h3 id="cap58"><span class="smcap">CAPITOLO LVIII.</span>
<span class="smaller">Il fine di Pierluigi Farnese.</span></h3>
</div>

<p>
Siamo agli sgoccioli.
</p>

<p>
Neruccio, che — da tanti mesi — si struggeva indarnamente
su la presumibile sorte di Terremoto e
della sua Bianca; Neruccio, cui le ciniche rivelazioni
di Olimpia Marazzani avean posto l’inferno nel core;
fu de’ primi a trovarsi al convegno, che i suoi complici
nella ordita cospirazione contro Pierluigi, s’erano
indetto pel dì successivo al loro ritrovo nel castello
di Luigi Gonzaga.
</p>

<p>
Era il 10 settembre 1547.
</p>

<p>
Radunati tutti prima ancora del rompere dell’alba,
l’Anguissola espose il proposito di compiere la impresa
entro quel medesimo dì e di scegliere il mezzogiorno,
siccome l’ora, «nella quale solevano le
guardie di cittadella parte tornarsene alle case loro,
parte spensierate, e disattente impiegarsi nelle ciarle,
e nel giuoco.» Un buon numero de’ più animosi,
fra’ quali — oltre agli altri quattro designati dalla
sorte, vale dire: il Confalonieri, Agostino Landi ed i
fratelli Alessandro e Camillo Pallavicino — si contavano
il nostro Neruccio e Francesco Maria Anguissola;
doveano essergli compagni nell’arduo cimento.
Egli stesso, con altri pochi, proponevasi di penetrare
<span class="pagenum" id="Page_508">[508]</span>
nello interno de’ quartieri e di adossarsi il più grosso
della faccenda. «Gianluigi Confalonieri prese l’assunto
di stare alla sala per sopraffare le guardie,
e impadronirsi del posto; e il conte Agostino Landi,
ed Alessandro e Camillo fratelli Pallavicini si disposero
a prender la porta di cittadella, levarne il
ponte, e frenar coll’armi alla mano chiunque avesse
ardito di far ostacolo.»
</p>

<p>
Ciò prestabilito si sciolsero, per intendere ciascuno
ai dovuti apparecchi nell’attesa dell’ora deputata.
</p>

<p>
Ed ora diamo la parola al buon padre Ireneo Affò.
</p>

<p>
«Era da qualche tempo costume del Duca d’uscir
la mattina per visitar i lavori della fortificazione;
onde anche nel fatal giorno seguito da’ suoi cortigiani
fece lo stesso. Pretendevasi dal Goselini, e
scritto fu anche dal Villa, che il giorno addietro
fosse a lui mandato da Cremona l’avviso d’una vicina
congiura: contro alla quale volendosi premunire
nell’atto, che ritornò alla cittadella per girsene
a pranzo, diede ordine segreto al mastro di campo
Alessandro da Terni, che avvertisse i cavalleggieri
suoi di star pronti ad ogni comando, e ritornasse
poscia dopo il desinare a lui.»
</p>

<p>
E qui osserveremo, che l’avviso della congiura non
fu già mandato a Pierluigi da Cremona; ma datogli
bensì da Pellegrino di Leuthen, il quale — sebbene
nulla avesse potuto risapere di quanto la sua disgraziata
compagna di spionaggio era giunta a scuoprire
nella loro notturna escursione al castello Gonzaga — tanto,
per altro, già conosceva della procella, che andava
addensandosi sul capo del duca da potergli dire.
</p>

<p>
— Fostre Magnificensce stare molte ficilante.... suoi
centilfomini stare macchinanto cranti macchinascioni...
tonna Olimbia afer sorprese iersere crante complottascione....
<span class="pagenum" id="Page_509">[509]</span>
io niente sapere positife; ma crante bericole
minacciare Fostre Magnificensce!
</p>

<p>
Ed ecco il perchè Pierluigi aveva impartito ordini
segreti a mastro Tommasoni da Terni.
</p>

<p>
Ma ritorniamo all’Affò.
</p>

<p>
«Il conte Giovanni, che seguito egli pur l’aveva
nel giro della mattina, fermossi nell’anticamera,
quasi in atto di volersi trattener ragionando col
Duca, poichè avesse pranzato, e gli altri tutti dell’accompagnamento
sbandati, e dispersi andarono
pei fotti loro. Anche un buon numero di cortigiani
mancava in quel dì, o partissi allora di corte dietro
al segretario Apollonio Filareto, che per occasione
di certe nozze dava di fuori un solenne banchetto.
Sicchè non rimanevano che alquanti <i>Lanzi</i> alla
sala, i quali deposte le armi attendevano a ragionare,
e giuocare, e le guardie della porta, e del ponte
a tutt’altro attente che a badare a chi entrava, ed
usciva. Il conte con aria d’uomo spensierato guatava
da’ balconi risguardanti la piazza della cittadella,
quando venissero i compagni. Ed ecco giugnere
il Confalonieri con alquanti del suo seguito,
che montate le scale unironsi a ragionare con quei
soldati che le guardavano. Di poi entrarono con
altre persone Alessandro e Camillo Pallavicini, che
a guisa d’uomini di varie faccende parlanti fermatisi
abbasso, ed aggirandosi nel cortile stavano attenti
all’arrivo di Agostino Landi; il qual poichè
venne, e ritiratosi in un salone terreno diè segno
con un tiro di pistolla, esser venuto il momento di
far faccenda, sorse per tutta la cittadella un feroce
tumulto. Lanciatisi alcuni più forti, e risoluti alle
catene del ponte, l’alzarono in un momento, ed occupate
l’armi delle atterrite guardie a un tratto le
<span class="pagenum" id="Page_510">[510]</span>
sottomisero. Lo stesso fece nella sala il Confalonieri.»
</p>

<p>
Il conte Giovanni Anguissola colse il destro di quel
momento di confusione e di trambusto, per penetrare
con altri due, nella stanza del duca, il quale — al
dire dell’autore delle <i>Tre Congiure</i> — trovavasi con
Camillo Fogliani e col dottore in leggi Giulio Coppelato.
Per quanto all’uno dei due compagni del conte,
lo stesso autore dice: «Accompagnava l’Anguissola,
Francesco Maria Anguissola.» Per quanto all’altro,
ce lo indica il Rossi, nelle sue <i>Storie Piacentine</i>, con
le parole: «Il conte Anguissola entrò con Giovanni
Osca da Valènza (vale dire: il nostro Neruccio) che
dètte il primo colpo, e un altro.»
</p>

<p>
Fu, dunque, il nostro Neruccio — siccome colui,
che, più d’ogni altro, sentivasi animato da odio acerrimo
e profondo — quello, che si avventò pel primo
su Pierluigi Farnese e lo trafisse d’una pugnalata.
Allo infelice suo zio, al moriente Cosimo Gheri, vescovo
di Fano; egli aveva quasi promesso di perdonare;
ma non lo aveva ugualmente promesso alla
tradita sua Bianca: con quel colpo, e’ vendicava, ad
un tempo, e l’amante e il congiunto.
</p>

<p>
I due Anguissola seguirono il suo esempio e, con
altre due pugnalate, stesero morto il Farnese.
</p>

<p>
Egli erasi drizzato a stento d’in su la sedia, che
sosteneva le attrappite sua membra e — come Cesare
alla vista di Bruto — aveva sclamato, scorgendo, l’Anguissola:
</p>

<p>
— Voi.... signor conte?
</p>

<p>
Ma non gli ressero le forze a dir altro; s’accasciò
su la persona e ricadde cadavere a terra.
</p>

<p>
Facciamo parlare di nuovo il buon biografo bussetano.
</p>

<p>
<span class="pagenum" id="Page_511">[511]</span>
</p>

<p>
«Udendosi un tanto sconvolgimento da’ cittadini si
alzò ben tosto rumore. Alessandro da Terni venne
con mille fanti sulla piazza, e dall’incerta plebe
gridavasi = Duca! Duca! = I congiurati a chiarir
il popolo, che il duca non v’era più, ne appesero
fuori d’una finestra l’insanguinato cadavere, indicando
d’aver tolto dal mondo un tiranno, e liberata la
patria dall’oppressione. Nè per questo acchetandosi il
tumulto, forse perchè non credevasi, che veramente
quel fosse il corpo di Pierluigi, lasciato che l’ebbero
penzoloni per alcuni momenti, precipitaronlo nella
sottoposta fossa, onde in quelle sfigurate sembianze
ravvisassero i cittadini, essere estinto colui, che
chiamavano. Intanto Girolamo Pallavicino da Scipione,
che aveva il segreto della congiura, girando
per la città, e promettendo al popolo giorni in avvenir
più tranquilli, fece non solo che ognuno si
ritirasse, ma eziandio che una gran parte si disponesse
alla difesa della libertà. Armata quindi la
cittadella coll’artiglieria si diè segno co’ spari della
medesima alle vicine città di Lodi, e di Cremona,
esser il colpo già fatto, onde Girolamo Pallavicino
di Busseto, il quale era governatore in Lodi, subito
mandò la novella a Don Ferrante in Milano....
</p>

<p>
«Ma per dir le cose occorse la stessa giornata in
Piacenza, osserveremo, che in quel primo tumulto
volendosi il Priore, gli Anziani, e i Richiesti della
città tener fedeli alla Chiesa, scrissero dolentissime
lettere al Papa, ed al Cardinal Farnese pubblicate
dal Fontanini, e dal Poggiali, ove manifestando
l’acerbo evento, protestavano essere la città innocente,
e voler perseverare nell’ubbidienza consueta.
Fecero poi quanto poterono affin di tener vivo il
partito farnesiano, ma con assai poco successo perchè
<span class="pagenum" id="Page_512">[512]</span>
prevalendo il favore de’ congiurati, e facendosi
già creder vicine l’armi spagnuole, lo stesso Alessandro
da Terni si ritirò nel castello, e lasciò di
opporsi ad una piena; che non avrebbe potuto affrontare.
</p>

<p>
«Aveano saputo i congiurati impadronirsi d’una
porta della città: però spogliata ch’ebbero, e saccheggiata
delle cose più preziose la cittadella uscì
l’Anguissola accompagnato dal Confalonieri, e da
lui poscia dividendosi, e lasciandolo a guardia di
dètta porta, recossi, come si crede, a Lodi ad incontrar
il Gonzaga. Giaceva intanto inonorato, e
vilipeso il cadavere del Duca in quella fossa con
alcuni altri rimasti morti nel conflitto: del che
prendendo compassione Barnaba del Pozzo dottor
di leggi, e Prior del comune, andò con servitori
suoi a levarlo, e fattolo portare nella vicina chiesa
di S. Maria degli Speroni, detta di S. Fermo, ve
lo fece tenere a porte chiuse tutta la notte, e la
mattina seguente collocatolo in una cassa di legno,
diedegli sepoltura.
</p>

<p>
«Radunato la stessa mattina, che era giorno di
domenica, il popolo nella chiesa di S. Francesco
per ordine degli altri congiurati, apparvero eglino
a giustificarsi pubblicamente, e a protestare, che
per solo amor della patria avevano posto a sì manifesto
pericolo la vita loro. Fu il conte Agostino
Landi, che arringò, e propose esser necessario di
darsi sotto protezione di qualche gran potentato,
per la difesa comune, escludendo però il Papa come
di Casa Farnese, la Francia come troppo lontana,
e lodando il collegarsi coll’Imperatore signor tanto
potente, e vicino. Il tutto fu conchiuso in questa
maniera, che il popolo ad essi, ed al conte Giovanni
<span class="pagenum" id="Page_513">[513]</span>
diede ampia autorità di capitolare con quella
potenza, che loro fosse paruta più propizia, e meno
dannosa alla città.
</p>

<p>
«Poco dopo giunsero milizie condotte da Alvaro
di Luna, castellano di Cremona, ed altre ne arrivarono
da Lodi, che introdotte dal Confalonieri per
la porta da esso lui custodita si distribuirono in
varj posti della città. Don Ferrante giunto da Milano
a Lodi, non solo fu ivi incontrato dall’Anguissola,
ma da altri malcontenti piacentini, già dal
Farnese esiliati, tra’ quali qui si trovarono specialmente
Girolamo Pallavicini da Cortemaggiore, ed
Oliviero dalla Casabianca, cui avea posto il Farnese
gravissima taglia; e da questi, e da molti signori
accompagnato cavalcò a’ 12 verso Piacenza, ove
assai bene accolto dai cittadini fece l’entrata. La
prima delle sue cure fu di chieder conto del cadavere
del Duca, e avendo inteso come fosse stato sì
poco nobilmente sepolto, lo fece disotterrare, e visitato
che fu, coll’intervento ancora di Girolamo e
d’Oliviero già mentovati, i quali in quelle lacere
spoglie trovar dovettero compiacimento della tanto
desiderata vendetta, ordinò, che riposto in altra
cassa chiusa, e munita del suo proprio sigillo, e di
convenienti arredi coperta si trasferisse alla chiesa
della Madonna allora de’ minori osservanti, e oggi
de’ riformati.»
</p>

<p>
E.... <i>parce sepulto!</i>
</p>

<div class="chapter">
<p><span class="pagenum" id="Page_514">[514]</span></p>

<h3 id="epilogo">EPILOGO.</h3>
</div>

<p>
E Pellegrino di Leuthen?..
</p>

<p>
Il maliziuto tedesco, non così fiutò il poco respirabile
aere, che per lui si faceva in Piacenza, e vide la
mala piega che pigliavano le faccende di casa Farnese,
se la svignò alla chetichella e viaggiò diviato
per alla volta di Roma, dove recò al pontefice la
sconsolante novella. Intesa l’atroce morte del figlio,
tardi conobbe il vecchio Paolo III di averlo amato
troppo e troppo secondato coloro che incitato lo avevano
ad ingrandirne sempre più la potenza e i possessi.
Allora — come ha lasciato scritto monsignor Girolamo
de’ Rossi — «si cacciò dinanzi il Gambara, et
non lo volle mai più vedere, come quello che era
stato autor di tanto male et per la Chiesa, et per
la casa Farnese, a tal ch’egli (il Gambara) se ne
andò a casa sua tanto sconsolato che in pochi giorni
miseramente se ne morì, dicendo altro: Io insegnai
bene al Papa et a P. Aluisi come dovevano fare
per aver Piacenza et Parma, ma non gl’insegnai già
che non vivesse da principe, e senza guardia come
faceva».
</p>

<p>
Nè a ciò arrestossi il furore del Sommo Gerarca
Cattolico. In pubblico concistoro uscì a dire: «Di
<span class="pagenum" id="Page_515">[515]</span>
Pietro Luigi Farnese Duca di Parma e Piacenza io
Alessandro padre di lui, come padre non piglierò
mai vendetta per tempo alcuno, ma sibbene come
Paolo III Pont. Mass. e capo della Chiesa, di Pietro
Luigi figlio, e Confaloniero di Santa Chiesa farò
io vendetta a tutto mio potere, sebbene mi credessi
andar al martirio come molti altri».
</p>

<p>
Senonchè anche i papi propongono, ma chi dispone
è spesso quel Domeneddio, di cui si dicono vicari.
</p>

<p>
L’anno dopo tentò ben egli stringersi in lega con
Enrico II di Francia contro Carlo V di Spagna, per
forzarlo alla restituzione di Piacenza; ma nell’anno
successivo, còlto da gagliarda febre su le prime ore
del giorno 10 novembre, verso l’imbrunire del giorno
stesso, cessò di vivere nella rispettabile età d’oltre ad
ottantadue anni.
</p>

<p>
Lo scaltro tedesco lo servì sempre nel duplice uficio
d’indagatore ed intracciatore di preziosi cimelî e
di preziosi segreti, vale a dire: d’antiquario e di
spia. È a lui che si dènno le prime escursioni e scoperte
metallurgiche nei monti del piacentino, percorrendo
i quali a quando a quando «potè accorgersi
che il nostro suolo raccoglie nelle viscere, non che
ferro e rame, ma anche oro ed argento» sicchè
più volte avrà dovuto sclamare, col poeta delle <i>Georgiche</i>:
</p>

<p>
«Suolo felice, che
</p>

<div class="poem"><div class="stanza">
<p class="i01">.......... <i>argenti rivos, ærirque metallos</i></p>
<p class="i01"><i>Ostendit venis, atque auro plurimia fluxit!</i></p>
</div></div>

<p>
Morto il papa, Pellegrino volle pur continuare parimente
nelle sue antiche funzioni; ma — come ne
ha scritto il chiaro archivista Amadio Ronchini — era
<span class="pagenum" id="Page_516">[516]</span>
travagliato spesso dalla podagra e affralito da
altri malanni, che indi a poco ne spensero la vita,
non sappiam bene se in Bologna od in Modena.»
</p>

<p>
E il còfano dell’abate di San Savino?
</p>

<p>
Dopo il conte Giovanni Camia, Stefanaccio e Terrremoto
n’avean recato il segreto sotterra. Anche donna
Costanza Farnese di Santafiora, che di quel còfano
teneva la chiave era premorta due anni inanzi. Nessuno
però ne sapeva più nulla.
</p>

<p>
Ma ciò che nessuno avrebbe più avuto ragione di
imprendere, lo fece casualmente il furor popolare.
</p>

<p>
Caduto a pena l’esoso Pierluigi sotto il ferro de’
congiurati, varî del popolo uscirono dalla città ed — unitisi
a moltissimi della campagna — trassero in
quello di Borgo San Bernardino, sino alla Torre Farnese — odiato
covo de’ gabellieri farnesiani, da cui
procedevano tutti i balzelli, le taglie e le angarie — e
la diroccarono dalle fondamenta.
</p>

<p>
Nel menarla a sacco, nello scassinarne le costruzioni,
qualcuno smosse la famosa pietra riquadra di cui il morituro
Giovanni il Grosso avea dato le precise indicazioni
al navichiero della Nure e sotto la quale giaceva
appunto il prezioso còfano di legno di sandalo
borchiellato, a lui rimesso morendo dall’abate Marazzani
di San Savino.
</p>

<p>
Chi primo lo scorse se ne impadronì, ma altri sopravennero
a contenderglielo ed impegnarono con
quello un litigio; conchiusione del quale si fu che — mancando
la chiave e dovendosi ripartire il contenuto
del còfano tra quanti avean partecipato alla demolizione
della torre — lo si avesse ad aprire con la violenza
anche a costo di mandarlo in ischeggie: l’importante
era vedere e toccar con mano ciò che chiudesse
nel corpo.
</p>

<p>
<span class="pagenum" id="Page_517">[517]</span>
</p>

<p>
Ma — forzatane la serratura con la punta di uno
stilo — rimasero amaramente delusi: esso non conteneva
chè una ciocca di capelli bruni ed un grosso
piego di pergamene e di carte scritte.
</p>

<p>
Imprecando, bestemmiando, taluno si studiò di deciferare
quest’ultime; ma non potè riuscirvi, perchè
scritte in latino ed anco assai male. Solo, quinci e
quindi, gli parve rilevare il nome della famiglia Anguissola,
misto a quello de’ Marazzani e de’ Sforza di
Santafiora. Altri opinarono perciò fosse buon consiglio
il recare il tutto al conte Giovanni, che — se
mai vi trovasse alcunchè di confacente a’ suoi interessi — non
avrebbe mancato di compensarli.
</p>

<p>
E così fecero.
</p>

<p>
Il conte Giovanni Anguissola, ch’era appunto reduce
da Lodi, gittati a pena gli occhi su quelle scritture,
riconobbe che, in qualche modo, lo risguardavano.
Laonde fece pagar loro qualche ducato di oro
e se le tenne. Scorrendole poscia a suo agio, apprese
da esse un segreto che, più volte, gli fece correre un
sudor freddo lungo la spina dorsale. Quell’Olimpia,
ch’egli aveva tanto amato; quell’Olimpia, per cui avea
concepito tant’odio contro il Farnese; quell’Olimpia,
che si era sempre e quasi prodigiosamente sottratta
a’ suoi amplessi, a’ suoi baci; non era già la nipote, o — com’altri
volevano — l’amante dell’abate di San
Savino; ma sibbene una figlia adulterina del defunto
Bosio Sforza di Santafiora e della istessa contessa Anguissola,
sua madre; Olimpia era però sua sorella.
Quelle carte ne contenevano le prove.
</p>

<p>
Il misto di attaccamento insieme e di repugnanza,
ch’ella gli aveva sempre dimostrato, potevasi, quindi,
spiegare come una mistica voce del sangue.
</p>

<p>
Ma dov’era Olimpia?...
</p>

<p>
<span class="pagenum" id="Page_518">[518]</span>
</p>

<p>
Neruccio non ebbe il core di palesargliene il misero
fine, ned egli lo seppe mai.
</p>

<p>
E Bianca della Staffa?...
</p>

<p>
Al momento istesso, in coi Neruccio ed i due Anguissola
trafiggevano Pierluigi Farnese, il più de’ loro
complici, cui s’erano aggiunti anche molti individui
del popolo, si sparsero con l’arme in pugno, per ogni
più riposto ambiente della cittadella, impadronendosi
delle più preziose suppellettili; liberando i prigioni,
che gemeano in carcere; tutto mettendo a soqquadro.
</p>

<p>
Alcuni popolani, teneri delle gemme e delle coppe
di oro e di argento, assai più chè della emancipazione
de’ carcerati; si lanciarono nella parte più nobile del
quartiere ducale e via — di stanza in stanza — giunsero
dinanzi un uscio serrato, di là del quale credettero
udire una voce. Con le piccozze, le partigiane e
l’accette, ond’erano armati, abbatterono in un istante
quell’uscio e procedettero inanzi; ma una giovine
donna signorilmente abbigliata, pallida in volto come
un cadavere, coi capegli irti in capo pel terrore, si
oppose risolutamente al loro passaggio, respingendoli
con tutte le sue forze e gridando disperatamente:
</p>

<p>
— No, no, scellerati.... no.... piuttosto morire!
</p>

<p>
Quella giovane donna era la misera Bianca.
</p>

<p>
Ella si conteneva in tal guisa, a cagione di un tremendo
diverbio, che avea avuto il dì inanzi col suo
tiranno, carceriere e carnefice.
</p>

<p>
— Comprendo — le avea detto il Farnese — comprendo
il perchè de’ tuoi eterni sospiri e delle uggiose
tue reluttanze: è quella disgraziata bambina; ma
ch’io ci perda il mio nome se non te la fo strappare
dal fianco per affidarla alle aque del Po.
</p>

<p>
— Oh, no, monsignore — avea gemuto la meschina — voi
non farete una sì orribile cosa!
</p>

<p>
<span class="pagenum" id="Page_519">[519]</span>
</p>

<p>
— È il solo mezzo che mi resti a farti mansueta;
da lungo mi gironzola per lo capo e, un dì o l’altro,
stanne certa, lo metto ad esecuzione.
</p>

<p>
E la lasciò sotto il peso di tale atroce minaccia.
</p>

<p>
Ella credeva però che gli uomini armati, che avevano
fatto violentemente irruzione nel suo ritiro, fossero
gli sgherri del Farnese, incaricati da lui di trarre
a fine quel suo crudele divisamento.
</p>

<p>
Perciò s’opponeva al loro inoltrarsi; perciò li ributtava
con tutta la vigorìa delle sue gracili braccia;
perciò ripeteva con voce rauca e disperata:
</p>

<p>
— No, no.... piuttosto morire!
</p>

<p>
— E tu muori, dunque! — le rispose uno di que’
mascalzoni.
</p>

<p>
E — in pari tempo — le cacciò tutta quanta la
lama della sua partigiana nel petto.
</p>

<p>
La meschina strabuzzò orrendamente gli occhi; levò
alte le braccia e — barcollando — andò a cascare
a piè del lettuccio, sul quale dormiva la sua creatura.
</p>

<p>
Compiuto il principale atto della propria vendetta,
anche Neruccio s’affrettò a gittarsi per gli appartamenti
ducali.
</p>

<p>
Col cuore anelo, ansiosamente sospeso fra le speranze
e i timori, egli volava in traccia dell’amata
sua Bianca....
</p>

<p>
Transitò, a sua volta, per le medesime sale, d’ond’erano
passati, poco prima, i rivoltosi del popolo;
giunse anch’egli dinanzi l’uscio scassinato; penetrò
anch’egli nella stanza fatale....
</p>

<p>
— Nessuno!....
</p>

<p>
Solo — nel mezzo del pavimento — giaceva boccone
una donna immersa in una larga pozza di
sangue.
</p>

<p>
Un tremendo presentimento lo punse al cuore.
</p>

<p>
<span class="pagenum" id="Page_520">[520]</span>
</p>

<p>
Si avanzò premuroso, piegò un ginocchio; sollevò
quella caduta; la mirò in volto....
</p>

<p>
Era Bianca, era la sua Bianca....
</p>

<p>
Ma non era più che un cadavere.
</p>

<p>
E la bambina?
</p>

<p>
Disparsa!
</p>

<p>
Chi interroghi <i>Le famiglie illustri</i> del Litta potrà
forse rinvenire una traccia della figlia di Bianca della
Staffa e di Pierluigi, in quell’Antea Alessandra Farnese,
di cui il Litta fa menzione e della quale non è
improbabile ci prenda vaghezza, altra volta, di narrare
le vicende e la storia.
</p>

<p>
Neruccio Nerucci, ossia: il capitano Giovanni Osca
da Valenza morì quattro anni dopo, nel difendere,
contro l’armi francesi, il castello di Torchiara, sotto
gli ordini del principe di Macedonia, che ne comandava
il presidio.
</p>

<p class="pad2 center large">
FINE.
</p>

<div class="somm">
<p>
<span class="pagenum" id="Page_521">[521]</span>
</p>

<h2><a id="indice" href="#indfront">
INDICE</a></h2>

<table class="indice">
 <tr>
  <td colspan="3" class="center">PARTE PRIMA.</td>
 </tr>
 <tr>
  <td colspan="3" class="center">Camia e Nicelli.</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">Capitolo</td> <td colspan="2">&#160;</td>
 </tr>
 <tr>
  <td class="cap">I.</td> <td>L’arrivo del Papa</td> <td class="pag"><a href="#cap1">Pag. 1</a></td>
 </tr>
 <tr>
  <td class="cap">II.</td> <td>La bianca chinea</td> <td class="pag"><a href="#cap2">11</a></td>
 </tr>
 <tr>
  <td class="cap">III.</td> <td>Il nipote del vescovo di Fano</td> <td class="pag"><a href="#cap3">19</a></td>
 </tr>
 <tr>
  <td class="cap">IV.</td> <td>Una occhiata in giro</td> <td class="pag"><a href="#cap4">28</a></td>
 </tr>
 <tr>
  <td class="cap">V.</td> <td>Castel Canafurone</td> <td class="pag"><a href="#cap5">39</a></td>
 </tr>
 <tr>
  <td class="cap">VI.</td> <td>Giovanni il Grosso</td> <td class="pag"><a href="#cap6">46</a></td>
 </tr>
 <tr>
  <td class="cap">VII.</td> <td>La via sotterranea</td> <td class="pag"><a href="#cap7">53</a></td>
 </tr>
 <tr>
  <td class="cap">VIII.</td> <td>Sorpresa</td> <td class="pag"><a href="#cap8">62</a></td>
 </tr>
 <tr>
  <td class="cap">IX.</td> <td>Prime gesta di Terremoto</td> <td class="pag"><a href="#cap9">70</a></td>
 </tr>
 <tr>
  <td class="cap">X.</td> <td>Ciò che Terremoto aveva fatto prima e ciò che fece dopo</td> <td class="pag"><a href="#cap10">79</a></td>
 </tr>
 <tr>
  <td class="cap">XI.</td> <td>Altre gesta di Terremoto</td> <td class="pag"><a href="#cap11">90</a></td>
 </tr>
 <tr>
  <td class="cap">XII.</td> <td>Il pozzo delle cento taglie</td> <td class="pag"><a href="#cap12">104</a></td>
 </tr>
 <tr>
  <td class="cap">XIII.</td> <td>Amore</td> <td class="pag"><a href="#cap13">114</a></td>
 </tr>
 <tr>
  <td class="cap">XIV.</td> <td>Il cofanetto dell’abate di San Savino</td> <td class="pag"><a href="#cap14">122</a></td>
 </tr>
 <tr>
  <td class="cap">XV.</td> <td>Il Crocefisso</td> <td class="pag"><a href="#cap15">130</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td colspan="3" class="center">PARTE SECONDA.</td>
 </tr>
 <tr>
  <td colspan="3" class="center">Castell’Arquato.</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">XVI.</td> <td>Un figlio di Papa</td> <td class="pag"><a href="#cap16">140</a></td>
 </tr>
 <tr>
  <td class="cap">XVII.</td> <td>Il Cavalier Nero</td> <td class="pag"><a href="#cap17">148</a></td>
 </tr>
 <tr>
  <td class="cap">XVIII.</td> <td>Olimpia Marazzani</td> <td class="pag"><a href="#cap18">158</a></td>
 </tr>
 <tr>
  <td class="cap">XIX.</td> <td>Turpe mercato</td> <td class="pag"><a href="#cap19">168</a></td>
 </tr>
 <tr>
  <td class="cap">XX.</td> <td>Per forza</td> <td class="pag"><a href="#cap20">176</a></td>
 </tr>
 <tr>
  <td class="cap">XXI.</td> <td>Gli affari di Stato</td> <td class="pag"><a href="#cap21">187</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td colspan="3" class="center">PARTE TERZA.</td>
 </tr>
 <tr>
  <td colspan="3" class="center">La guerra del sale.</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">XXII.</td> <td>Questione di tre quattrini</td> <td class="pag"><a href="#cap22">195</a></td>
 </tr>
 <tr>
  <td class="cap">XXIII.</td> <td>Pierluigi Farnese</td> <td class="pag"><a href="#cap23">203</a></td>
 </tr>
 <tr>
  <td class="cap">XXIV.</td> <td>I Venticinque</td> <td class="pag"><a href="#cap24">212</a></td>
 </tr>
 <tr>
  <td colspan="3"><span class="pagenum" id="Page_522">[522]</span></td>
 </tr>
 <tr>
  <td class="cap">XXV.</td> <td>Perusia Civitas Cristi</td> <td class="pag"><a href="#cap25">219</a></td>
 </tr>
 <tr>
  <td class="cap">XXVI.</td> <td>L’esercito di Santa Madre Chiesa</td> <td class="pag"><a href="#cap26">226</a></td>
 </tr>
 <tr>
  <td class="cap">XXVII.</td> <td>Il capitano Tre-Grazie</td> <td class="pag"><a href="#cap27">233</a></td>
 </tr>
 <tr>
  <td class="cap">XXVIII.</td> <td>Castel Torsciano</td> <td class="pag"><a href="#cap28">245</a></td>
 </tr>
 <tr>
  <td class="cap">XXIX.</td> <td>La taverna</td> <td class="pag"><a href="#cap29">260</a></td>
 </tr>
 <tr>
  <td class="cap">XXX.</td> <td>Il ratto</td> <td class="pag"><a href="#cap30">271</a></td>
 </tr>
 <tr>
  <td class="cap">XXXI.</td> <td>Un’altra Clorinda</td> <td class="pag"><a href="#cap31">277</a></td>
 </tr>
 <tr>
  <td class="cap">XXXII.</td> <td>Terremoto ritorna in scena</td> <td class="pag"><a href="#cap32">287</a></td>
 </tr>
 <tr>
  <td class="cap">XXXIII.</td> <td>Come Terremoto fosse ritornato in iscena</td> <td class="pag"><a href="#cap33">295</a></td>
 </tr>
 <tr>
  <td class="cap">XXXIV.</td> <td>Nuove gesta di Terremoto</td> <td class="pag"><a href="#cap34">302</a></td>
 </tr>
 <tr>
  <td class="cap">XXXV.</td> <td>La resa</td> <td class="pag"><a href="#cap35">324</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td colspan="3" class="center">PARTE QUARTA.</td>
 </tr>
 <tr>
  <td colspan="3" class="center">La Congiura de’ Fieschi.</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">XXXVI.</td> <td>Il conte Giovanni Anguissola</td> <td class="pag"><a href="#cap36">328</a></td>
 </tr>
 <tr>
  <td class="cap">XXXVII.</td> <td>In qual modo Olimpia fosse morta</td> <td class="pag"><a href="#cap37">339</a></td>
 </tr>
 <tr>
  <td class="cap">XXXVIII.</td> <td>Una disumazione</td> <td class="pag"><a href="#cap38">347</a></td>
 </tr>
 <tr>
  <td class="cap">XXXIX.</td> <td>Il ticchio del Papa</td> <td class="pag"><a href="#cap39">357</a></td>
 </tr>
 <tr>
  <td class="cap">XL.</td> <td>Gli esploratori</td> <td class="pag"><a href="#cap40">365</a></td>
 </tr>
 <tr>
  <td class="cap">XLI.</td> <td>Il convegno di Busseto</td> <td class="pag"><a href="#cap41">377</a></td>
 </tr>
 <tr>
  <td class="cap">XLII.</td> <td>Il lupo e la volpe</td> <td class="pag"><a href="#cap42">384</a></td>
 </tr>
 <tr>
  <td class="cap">XLIII.</td> <td>Il genio malefico di Casa Farnese</td> <td class="pag"><a href="#cap43">395</a></td>
 </tr>
 <tr>
  <td class="cap">XLIV.</td> <td>Bianca ed Olimpia</td> <td class="pag"><a href="#cap44">405</a></td>
 </tr>
 <tr>
  <td class="cap">XLV.</td> <td>Imprudenze di Terremoto</td> <td class="pag"><a href="#cap45">412</a></td>
 </tr>
 <tr>
  <td class="cap">XLVI.</td> <td>L’incognita di Castro</td> <td class="pag"><a href="#cap46">422</a></td>
 </tr>
 <tr>
  <td class="cap">XLVII.</td> <td>Triplice alleanza</td> <td class="pag"><a href="#cap47">428</a></td>
 </tr>
 <tr>
  <td class="cap">XLVIII.</td> <td>La investitura</td> <td class="pag"><a href="#cap48">434</a></td>
 </tr>
 <tr>
  <td class="cap">XLIX.</td> <td>Il duca di Piacenza e di Parma</td> <td class="pag"><a href="#cap49">440</a></td>
 </tr>
 <tr>
  <td class="cap">L.</td> <td>La congiura dei Fieschi</td> <td class="pag"><a href="#cap50">444</a></td>
 </tr>
 <tr>
  <td class="cap">LI.</td> <td>Novelle gesta di Terremoto</td> <td class="pag"><a href="#cap51">449</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td colspan="3" class="center">PARTE QUINTA.</td>
 </tr>
 <tr>
  <td colspan="3" class="center">P. L. A. C.</td>
 </tr>
 <tr>
  <td colspan="3">&#160;</td>
 </tr>
 <tr>
  <td class="cap">LII.</td> <td>I prigionieri</td> <td class="pag"><a href="#cap52">459</a></td>
 </tr>
 <tr>
  <td class="cap">LIII.</td> <td>Stefanaccio</td> <td class="pag"><a href="#cap53">471</a></td>
 </tr>
 <tr>
  <td class="cap">LIV.</td> <td>Preliminari</td> <td class="pag"><a href="#cap54">478</a></td>
 </tr>
 <tr>
  <td class="cap">LV.</td> <td>P. L. A. C</td> <td class="pag"><a href="#cap55">485</a></td>
 </tr>
 <tr>
  <td class="cap">LVI.</td> <td>Dio non paga il sabato</td> <td class="pag"><a href="#cap56">492</a></td>
 </tr>
 <tr>
  <td class="cap">LVII.</td> <td>Ultime gesta di Terremoto</td> <td class="pag"><a href="#cap57">501</a></td>
 </tr>
 <tr>
  <td class="cap">LVIII.</td> <td>Il fine di Pierluigi Farnese</td> <td class="pag"><a href="#cap58">507</a></td>
 </tr>
 <tr>
  <td colspan="3">&#160;</td>
 </tr>
 <tr>
  <td colspan="2">Epilogo</td> <td class="pag"><a href="#epilogo">514</a></td>
 </tr>
</table>
<hr>
</div>

<div class="footnotes">

<h2>
NOTE:
</h2>

<div class="footnote" id="note1">
<p><span class="label"><a href="#tag1">1</a>.&#160;&#160;</span>Il Monte Ochino.</p>
</div>

<div class="footnote" id="note2">
<p><span class="label"><a href="#tag2">2</a>.&#160;&#160;</span>Il capitano Lorenzo Villa.</p>
</div>

<div class="footnote" id="note3">
<p><span class="label"><a href="#tag3">3</a>.&#160;&#160;</span>Il da Niceto.</p>
</div>

<div class="footnote" id="note4">
<p><span class="label"><a href="#tag4">4</a>.&#160;&#160;</span>Il da Ebbio.</p>
</div>

<div class="footnote" id="note5">
<p><span class="label"><a href="#tag5">5</a>.&#160;&#160;</span>Il marchese di Cattaragna.</p>
</div>
</div>

<div class="tnote">
<p class="tntitle">
Nota del Trascrittore
</p>

<p>
Ortografia e punteggiatura originali sono state mantenute, correggendo senza annotazione
minimi errori tipografici.
</p>

<p class="covernote">
Copertina creata dal trascrittore e posta nel pubblico dominio.
</p>
</div>

<div style='text-align:center'>*** END OF THE PROJECT GUTENBERG EBOOK 74026 ***</div>
</html>

